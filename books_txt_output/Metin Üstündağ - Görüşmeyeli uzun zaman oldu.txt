metin üstündağ



15 şubat 1965 yılında erzincan’da doğdu

8 yaşından beri istanbul’da geziyor

yazar - çizer - şair - baba - editör ve

iflah olmaz bir hayal - hayat meneceri



dünya o yürürken biraz aksıyor





* SEL YAYINCILIK



Babıali Caddesi, 20 / 1 Cağaloğlu - İstanbul

Tel./Faks: 0212 511 10 05





İstiklal Caddesi, Elhamra Pasajı 258 / 10

Beyoğlu - İstanbul Tel.: 244 15 06





http://www.selyayincilik.com

E-mail: posta@selyayincilik.com





ISBN 975-570-202-4





* SEL YAYINCILIK: 200





görüşmeyeli uzun zaman oldu



metin üstündağ





© SEL YAYINCILIK 2003





Birinci Baskı: Kasım 2003

İkinci Baskı: Kasım 2003



Kapak ve İç Tasarım: Serdar Karataş

Dizgi: Cemal Vanlı

Düzelti: Sinan Sülün





Baskı ve Cilt: Yaylacık Matbaası





metin üstündağ





görüşmeyeli uzun zaman oldu*





çocukluğumdan

bir ben kaldım

geriye



ben de ekşidim





görüşmeyeli

uzun zaman oldu


- merhaba..

- merhaba..

- görüşmeyeli, uzun zaman oldu..

- evet..

- neler yaptın..

- sensizliğe alıştım..

- ciddi misin..

- tıka basa..

- niye ki..

- çünkü sen, beni ve hayatımı evvela sırf

kendinle doldurdun, sonra da çekip gittin..

- bilmiyordum..

- hiçbir şey bilmiyorsun sen zaten..

kırgınım bu yüzden sana ben çok..

- neden kırgınsın..

- çünkü sen, bana evvela kaybetmeyi

ve mutsuzluğu sevdirdin sonra da gittin,

bir başına çok mutlu oldun..

- sıkıldım ama ben hep kaybetmekten ve çok mutsuz

olmaktan.. sonra baktım, meğer çocuk

oyuncağıymış kazanmak ve mutlu olmak..

hem benim kazandığım, hayatımın geri kalanını

korumak oldu sadece.. yine de özür dilerim..

- bir şey değiştirmez ki bu..

- bilmiyordum..

- ikinci kez diyorsun bunu..

- özür dilerim..

- bunu da ikinci kez diyorsun..

- ne yapabilirim..

- hiçbir şey.. geçilmiş zamanın davası olmaz..

- tamam, ben bir hayvanım..

- estağfirullah..

- yo.. esta, esta.. anlamalıydım, hissetmeliydim..

- ama o vakitler senin kalbin çok kalabalıktı..

- olsun, seni farketmeliydim ben yine de..

- belki benim de suçum var..

- senin ne suçun olabilir ki..

- sadece seni sevdim.. seni sevmekten başka

hiçbir şey yapmadım..

- ama ben onu da yapmadım..

- seni herkes seviyordu zaten..

- bilmiyordum..

- üçüncü kez sığınıyorsun bu kelimeye

- ne yapabilirim ki..

- bu da ikinci oluyor..

- haklısın..

- haklılık, haksızlık meselesi değil ki bu..

- ne istiyorsun benden.. elimi, kolumu mu keseyim..

ne yapayım, kırık kalbini onarmak ve affettirmek için

kendimi..

- hiçbir şey istemiyorum senden.. yalnızca kritik

yapıyoruz, ‘oynat hayatcığım’ oynuyoruz işte, tek

kale yaşanmış ve bitmemiş bir sevginin ardından..

- devam et, itiraf et.. içinde biriktirdiğin

beni kus, suratıma.. suç kalbime.. haydi..

- artık pek fazla görüşmesek de haberlerini alıyordum

ordan burdan.. yani ne yalan söyleyeyim, hayatta tökezlediğini, düştüğünü duyduğumda,

hakkında nahoş şeyler anlatıldığında, anında

anlatılanlara yalan da olsa yüzde bin beş yüz de ben katıyor, inanıyor ve büyük keyif alıyordum bundan..

- inanmıyorum..

- inanabilirsin..

- peki niçin..

- açık açık ve uluorta, kucak dolusu yaşayamadığım

sevgim, aynı derecede nefrete dönüşmüştü çünkü.. sevgilisinden intikam almak için

meşhur şarkıcı olmak isteyen tiplerin olduğu o eski yerli fil mleri anlıyordum artık..

senin mutluluk haberlerin geldikçe, kalbime kramplar

giriyordu.. bir canlı bomba olup elinde, yanında yörende patlamak istiyordum..

sırf parçalarımı görüp ömür boyu dinmeyen bir vicdan azabı çekesin diye..

- sana karşı bilmeden takındığım ilgisizliğimin

seni bu derece derinleştirmesi ilginç değil mi..

- entel entel konuşma.. derinleşmek değildiki benim

muradım.. mutlu olmak istiyordum sadece.. evet,

mutsuz oldukça derinleştim, derinleştikçe de boyumu geçti umutsuzluğum ve nihayet geçmişle boğuldum...

sen ise hem kendi, hem de benim geçmişim üzerinden atladın, attaya gittin..

- sana sarılabilir miyim..

- şefkat dilenmiyorum senden..

- ne yapmamı istiyorsun..

- hiçbir şey.. yalnızca beni mutlu kılacak organlarımı

kerpetenle söktün, his uçlarımı acımasızca

zımparaladın, bunu bilmeni istiyorum.. bunu bil ve zıbar git..

- bilerek yapmadım ki..

- bilerek yapsaydın çok üzülmezdim zaten..

bilmeden yaptığın için kalbim pörtledi..

- konuştukça, kanıyor kelimeler..

- evet..

- keşke.. keşke, keşke diye başlamasaydım

bunca yıl sonra seninle tekrar konuşmaya..

- keşke..

- beni affedebilecek misin..

- affedersem, ölürsün içimde.. oysa ben seni yüreğimde çengelli bir iğne gibi taşımak ve arada bir kanırtmak istiyorum.. yaşadığımı hissetmek için..

- beni hâlâ seviyorsun demek ki..

- seni değil, seni seven o eski pervasız hâlimi seviyorum

ben..

- tekrar, özür dilerim..

- tekrar, hiç önemi yok..

geçilmiş zamanın davası olmaz..

- şeey.. beni dövebilirsin istersen..

- saçmalama..

- ne yapayım..

- dur biraz..

- ve fekat özne tıkandı, yüklem ilerlemiyor..

en iyisi paragraf paragraf uzaklaşmak buradan..

kendine ve kendindeki kendime iyi bak..

- peki, zeki..





cillop yurdumuzda hanımlar

beylerine nasıl sesleniyor acaba




- televizyon karşısında uyuma kıllı top

- hay boyu devrilesice işlevi batasıca seni

- pazara çıkıcam para bırak siyonist

- küsme gel dürtükle de rahatla yem çuvalı

- çocuklarla ilgilensene biraz sperm bankası

- koca değil maşallah bağımsız milletvekili

- sen de erkek misin be ön sevişme düşmanı

- buzdolabı taksidini ödemeyi unutma ziki küçük

- hadi gel de üstümde debellen dur erken boşalan

- sigaranın külünü halıya dökme ataerkil

- gel de beni bir yelle oramın kürdanı

- yine ne istiyon benden manda boku

- ömrümü yedin ömrümün stres yumağı

- ben annemin evine gidiyorum mangal dötlü

- yiğidim aslanım çek-yat’ta yatıyor

- bari salatayı sen yap evimin sibobu

- sen mi geldin tez mi geldin taciz efendi

- bu gece olmaz çok yorgunum kalem pil

- yine kahveye mi gidiyon maço beyi

- eş değil mübarek ömür törpüsü

- zorla zorla hiç lazım değil sanki bu organ sonra sana bir daha

- yediğin kadar da çalışsan ya oburiks

- oh gel sallana sallana küçük dev adam

- sırtını keseleyeyim mi kıllı tripot

- evimin şişmanı orgazm düşmanı

- dün yine neredeydin stop lambası

- uslu dur yere bakan pandik atan

- sakın ola bir saniye dibimden ayrılma sokarca

- anlat da güleyim biraz neşe pınarı

- haydi kalk sabah oldu ereksiyon efendi

- eve biraz para bırak döner sermaye

- bir gün çünkü’n kalkmasa da

oturup dertleşsek





‘olmak ya da olmamak

işte bütün mesele bu’


c: niye birbirinizi yiyorsunuz,

nedir bakayım, bütün mesele

b: ‘olmak ya da olmamak, işte bütün mesele bu’

c: olmak ya da olmamak mı yani, bütün mesele

a: evet, ‘olmak ya da olmamak, işte bütün mesele bu’

c: olmak ya da olmamak ne ki, bütün mesele bu oluyor..

sakın asıl mesele, başka bir şey olmasın

b: hayır, ‘olmak ya da olmamak, işte bütün mesele bu’

c: ee, oldu mu yani şimdi

a: olmadı mı

c: olmadı tabii.. bir titriniz olmalı hayatta, olmak dışında..

olmak için ayrıca bir çaba harcamıyorsunuz ki

b: kafam karıştı

c: olan şey karışır hayatım

b: kafam olmasa, karışır mıydı

c: ben öyle şeylere karışmam.. herkes olur, olabilir..

olmak bir bok değil.. bok bile var ve oluyor

a: bize hep ‘olmak ya da olmamak, işte bütün mesele bu’

diye öğrettiler ama

b: iyi ki size rastladık

a: ama biraz da olduğumuz için size rastladık, öyle değil mi

c: öyle değil, siz bana değil, ben size rastladım

b: biraz açar mısınız lütfen

c: şimdi mi, burada mı.. peki.. bakın, hiç birimiz olmuş değiliz

henüz.. insan, ölünce olur.. yani insan aslında olmayınca, olur

a: ama nasıl olur

c: bir tat, bir tortu, bir hava, bir hâl, bir tarz, bir aura bırakır

b: ama bir insan olmadan da, olmaz ki bunlar

c: olur.. her şeyin, bir olan bir de olmayan yanı vardır..

biz, gördüğümüz, duyduğumuz, tattığımız, kokladığımız

şeyler için ancak ‘var’ ve ‘oldu’ deriz.. örneğin tanrı’nın

‘olmak ya da olmamak’ gibi bir meselesi var mıdır, yoktur..

olmak ya da olmamak yalnızca insan olanların meselesidir

a: eee

c: eeesi, eşşeğin ziki

b: fekat niye ağzınızı bozdunuz ki birden,

ne güzel ‘düzeyli felsefe’ yapıyorduk

c: hayatta eşşeğin ziki de var, onun için.. hem felsefenin düzeylisi,

düzeysizi olmaz.. eşşeğin ziki olmasa, eşşek olur mu

a: yani en son ne diyorsunuz... olalım mı, olmayalım mı

c: olun ama fazla olmayın

b: bu ne yaman çelişki anne

c: her şey çelişki’den doğar çekirge

a: fekat ben tam olarak tatmin olamadım

c: durun bakalım, daha bu ‘ön felsefe’

b: ama ben olamazsam, olup olmadığımı nerden bilebilirim ki

c: oldun da n’oldu sanki şebek

a: ne demek istiyorsunuz

c: şunu demek istiyorum.. akşam yediğiniz hurmalar,

sabah kıçınızı tırmalar

b: ama bu, hurmanın akşam olduğuna fakat sabah

olmadığına ancak yine de bir dönem olduğuna işaret

değil midir

c: afferin.. olay bu işte.. meseleyi ‘olmak ya da olmamak’ gibi,

‘tavuk mu yumurtadan çıkar, yumurta mı tavuktan’

açmazına getirmeyin.. hiçbir şey vardan yok olmaz,

yoktan var olmaz.. sadece dönüşür.. her şey, her şeye

dönüşür.. habire dönüşen bir şeyin de olmak ya da

olmamak gibi bir meselesi olmaz

a: vilyım şekspir, top muymuş yani

b: ne alakası var lan, siboop

c: lütfen.. türkleşmeyelim arkadaşlar

a - b: ne diyon lan sen, düdük

c: düdük’ü üflemezsen, ses çıkarmaz, dolayısıyla da olmaz

a: kafayı yiycem ya ben şimdi

b: şimdi düdük mü önce var, yoksa üfleyen mi

c: ikisi birlikte var

a: ama önce hangisi var, düdük mü, üfleyen mi

c: önce, sonra diye bir şey yok

b: ne var peki, anuna kodumun evladı

c: bok var, bok

a: yoov sen gitsene buradan

c: gidince, olmayacak mıyım yani

b: yoo, olacaksın, arkandan çok küfür edeceğiz sana

c: niye ama, ben ne yaptım ki size

a: bizi mutsuz ettin

a - b: dengemizi, moralimizi bozdun, aklımızı karıştırdın

c: isteyerek yapmadım, ayrıca olan şey karışır

a: bak yine başa döndük

b: yok ben bunu dövücem bir kere

c: beni dövünce finali nasıl bağlayacaksınız

a: hangi finali yoov

b: final götüne girsin e mi

c: giremez, çünkü final diye bir şey yoktur,

her şey bir oluşum halindedir





(perde)





cillop yurdumuzda beyler

hanımlarına nasıl sesleniyor acaba


- gel hele yamacıma orgazm öksüzü

- kodu mu oturturum ha sinir objesi

- kıpraşma lan altımda arzu nesnesi

- yemek hazır mı ula mutfak robotu

- tüne bakayım dibime evimin müdürü

- iç hadi şerefe iç ömür otlakçısı

- ellerinki fidan boylu bizimki fidan enli

- bir bardak su getir dötü yere yakın

- gel otur yanımda hükümet suratlı

- çayı demledin mi kız ağzına ossurduğum

- biraz evde otur lan kablolu tivi

- gel hele yanıma ömrümün bodygard’ı

- gel gezelim biraz bayan müebbet

- bulaşıkları yıkadın mı suç ortağım

- yine ne oldu len içişleri bakanı

- gel gel daşşağımdan sorumlu först leydi

- hele biraz dur yahu bohçası elinde

- çorabımın tekini gördün mü kız çocukların anası

- kadın değil mübarek dert kumbarası

- aç kapıyı karagöz hacivat’ın geldi

- ne lan yine sıfatın decodersiz televizyon gibi

- börek yaptın mı bana akıllı fırın

- iyi akşamlar vesikasız yarim

- her işe de yetişiyon annesi ahtapot

- selvi boylum, al yazmalım, mor gözlüm

- sen sus profesör çeyreği

- konuş hadi gönlümün avukatı

- salatalığın geldi ömür yoğurdu

- gülen ayvam ağlayan narım inleyen patatesim

- aç koynunu ben geldim ezeli rakibem

- yine kavga etmeyelim frijit bardot’um

- gel sarıl boynuma duygusal komedim

- terliklerim nerede işkenceci başı

- yorganı çekme üstümden be çocuk fabrikası

- sus yoksa şiddetlerim birkaç yerinden

- seni seviyorum ah seni seviyorum diyemediğim

- gel hele otur yanıma cinsel meta

- yanaş hele bedenime seks parçası

- selam sana mütemadiyen ezilen güzel insan

- kadın değil maşallah elektrikli battaniye

- yeter be ağladığın gözyaşı bombesi

- dur biraz gel yanıma otur da ömrün yerleşsin hayatıma





aynı anda olur bunlar


ne kadar çok asfalt dökülse de yollara

bir kız düşer gene de mutlaka kötü yola



biri sevgilisini düşünür

hayatın anlamı gibi



genelev’de bir adam genel bir kadına

tüm cevaplar biraz da kendisine çıkıyorken

“buraya nasıl düştün” diye sorar



meşhur ve yabancı isimli mağaza vitrinlerini

kapıcı kızları temizler geceleri



biri kirlenmesin diye namusu

karşı koyar canını verir gündüz

gece morg bekçisi sarhoş gelir

bir güzel düzer onu



‘böyle gelmiş böyle gider’ der biri

‘takdiri ilahi’leyerek kafasıyla onaylar onu bir diğeri

fakat asıl denge ise hep başka birileri

birinin hayal gücü zengindir ama hiçtir

biri hayal kurmaya da adam tutar

doğuştan zengindir

trafiğe küfreder biri evinin penceresinden

biri durup durup bacaklarına bakar kadınların

‘altı milyar dünyalının çöpü püsürü nereye toplaşır’

bunu düşünür başka biri



biri taksitinin son günüdür ona seğirtir

biri bir kavgayı ayırayım derken

arada pisi pisine ölür



biri zayıf alırken matematik dersinde

ay sonunu hesaplar zayıf veren biri de



biri boş vakitlerinde su sporları yapar

birinin dolu vakitlerinde bile evini su basar



televizyonda laleli’deki otel yangını

seyredilirken kahvede:

“yazık ulan şu romenlere nataşalara

daha taş gibi de kadınlarmış” der biri

“daha çok düzülürlermiş be yazık hakkaten”

der bir diğeri



biri bir türlü anlam veremez

bunca yıl bedavaya dünyanın

enayi gibi dönüp durmasına



birinin evine hırsız girer diğerinkine polis



biri çöpte ekmek ararken

çöpten heykel yapar bir diğeri



biri habire ev alır

biri habire nasihat





biri bir lokantada asgari ücret kadar

bahşiş bırakırken garsona

biri hapisten çıkar tam onsekiz yıl sonra

haberlere konu çıksın diye kendini yakar biri



“herkes benim gibi olsa cennet olur bütün dünya”

diye düşünür bir diğeri



biri köpeğini gezdirir biri bebeğini



eroin krizine girer biri çırpına çırpına ölür yolda



biri memlekete yalnızca televizyonda üzülür



“yeter be memlekete üzüldüğüm

biraz da memleket bana üzülsün”

der bir diğeri



birinin dişi altın kaplamadır kalbi sunta



birinin doğumgünü olur şimdi

birinin nikahı birinin sünnet düğünü

biri ölüm döşeğindeyken

hamile kalır başka biri



biri akşamdan kalmadır

akşamın haberi olmasa da o biri’nden



biri sevgilisine mektup döşenir

atatürk’ün gençliğe hitabesi gibi



televizyona dalar yemeği yakar başka biri



biri birine çarpar burnunu kanatır

iki insan değil de iki yumurta sanki





biri ‘hayat pahalı’ der

günde yüz elli kişi ölürken



biri biri bile olamaz

tipten kaybeder o diğeri



‘kaç ağaç vardır dünyada şimdi.’

‘nereye gidiyor kayan yıldızlar’

‘nedir şimdi serçelerin gündemi’

uyuyamaz düşünür bunları başka biri



futbol politika.. muhabbet sardıkça sarar

çaylar kahveler içkiler tazelenir

cümleler lıkır lıkır sabaha uzar



biri sur dibinde at keser

biri beyaz atlı prens bekler

kedi etinden kokoreç yapar bir diğeri



“hayat çok güzel ve her şey mantıklı”

diye düşünür hep kazanan biri



“e peki ezilenler üzülenler uzaylı mı” diye sorar

tüm hayatı kaybetmek olan başka biri



fakirlik dünyada o kadar zengindir ki

açlık ingilizceden bile en birinci lisandır



biri “valla doğru ya” der her duyduğuna

biri ya küfreder ya da duymaz bile dediğini



adları değişik olsa da hep aynı gün yaşanır sanki



biri hep geç kalıyorken erken gider hep başka biri

biri kaybediyorken kazanır hep bir diğeri





insan toprağa dönüşür - toprak çiçeğe

biri birine verir o çiçeği

sevişirler



hayat sürer gider böylece bildiği gibi





fedakârlık sözleri


kadınların, erkeklere söylediği fedakârlık sözleri:



- senin için spiral taktırdım!

- ailemi, obamı, ulusumu, klanımı terk ettim senin için!

- sana kızlığımı verdim ben!

- bedenimi halı gibi ömrünün önüne serdim!

- çocuk olmayan yerden bile verdim sana!

- diyet yaptım senin için!

- senin için orgazm bile bıraktım!

- slikon taktırdım senin için!

- senin için internete bile girdim!

- tiksinmiyesin diye benden yanında terlemedim,

ossurmadım!

- saçlarım perma perma oldu senin yüzünden!

- seni kıskandırmak için tüpçüye bile verdim ben!

- adet günlerimi düzenledim senin için!

- senin için şeffaf sütyen askısı taktım!

- senin için haftada bir ağda yaptım, yolunmuş tavuğa

döndüm!

- kınalı kukumu gerdirdim senin için ben!

- sağcılara oy verdim hep senin için!

- senin için sevişirken, richard gere’i bile düşündüm!

- senin için ‘çamaşırdır kirlenir, tabancayla temizlenir’ dedim

donlarını pırıl pırıl yıkadım!

- senin için askerlikten soğudum!

- senin için avrupa birliği’ne girdim!

- vibratör aldım senin için!

- kariyerimi paspas yaptım senin için!

- senin için maç seyrettim, dördüncü hakemi bile sevdim!

- senin için coca cola içtim, ‘kızılcık şerbeti içtim’

dedim herkese!

- senin için aruz vezniyle postmodern, yapısalcı şiyirler yazdım!

- senin için kendi kendimden vazgeçtim!





erkeklerin, kadınlara söylediği fedakârlık sözleri:



- senin için pos bıyık bıraktım!

- kahveyi, pişpiriği, arkadaşlarımı terkettim senin için!

- ön sevişme eziyetine bile katlandım senin için!

- senin için milyonlarca kadından ayrıldım ben!

- senin için genel ev’e gittim, tecrübe olsun diye nataşa, romen,

zenci, çinli demeden her ırktan kadınla seviştim!

- senin için rakı içtim, damı dötü dağıttım!

- bodrum’a gidemez oldum, yıldızlar şahit.. senin için!

- senin için kitap bile okudum!

- taocu seks’i biliyormuş gibi yaptım senin için!

- senin için türk lirasına bir sıfır da ben ekledim!

- senin için seni dövdüm ben!

- senin için erken boşaldım!

- kelimi süpürge ettim senin için!

- senin için anıtkabir’e gittim, ata’ya saygı duruşu’nda

bulundum ve anıtkabir özel defteri’ne yüz kere

‘seni seviyorum’ diye yazdım!

- eflak ile boğdan’ı almayı düşündüm senin için!

- seni kıskandırmak için ben de tüpçü’ye verdim!

- senin için boyu’nu uzattım işlevi’ne mastır yaptırdım!

- senin için binbeşyüz bölümlük brezilya dizisi seyrettim!

- senin için geceler boyu ‘üç korner bir penaltı olsun’

diye sayıkladım!

- seninle sevişirken, yalnız kendimi düşündüm senin için!

- senin için dişlerimi bile fırçaladım ben be!

- senin için bilinçaltıma kuştüyü freud’lar serdim!

- senin için kendime yeni kendimler eklettim!





salondan bir tıkırtı

geliyor bey


- salondan bir tıkırtı geliyor bey!

- in cin top sektiriyordur



- salondan bir tıkırtı geliyor bey!

- yok bir şey ya, sesli düşünüyordum



- salondan bir tıkırtı geliyor bey!

- boşver ya, yaşadığın anı değerlendir



- salondan bir tıkırtı geliyor bey!

- çok hoş bir stili var ama değil mi



- salondan bir tıkırtı geliyor bey!

- uyma sen o tıkırtıya, tıkırtıyla tıkırtı olma



- salondan bir tıkırtı geliyor bey!

- salonda sosyal patlama olmasın sakın



- salondan bir tıkırtı geliyor bey!

- kesin derin devlet’tir



- salondan bir tıkırtı geliyor bey!

- demek ki aramızda tıkırdak bir hain var

- salondan bir tıkırtı geliyor bey!

- salon aşeriyor’dur belki



- salondan bir tıkırtı geliyor bey!

- “bu gece olmaz başım ağrıyor”dan sonra

yeni bahanen bu mu yani



- salondan bir tıkırtı geliyor bey!

- holden bir çatırtı, mutfaktan bir fokurtu,

tuvaletten bir zorultu gelse daha mı iyi



- salondan bir tıkırtı geliyor bey!

- pasif durma, sen de tıklat



- salondan bir tıkırtı geliyor bey!

- lütfen beni erkek ideolojisine göre yargılama



- salondan bir tıkırtı geliyor bey!

- gelir tabii, koduumun evi ev değil, tımarhane



- salondan bir tıkırtı geliyor bey!

- kimse kusursuz değildir aşkım



- salondan bir tıkırtı geliyor bey!

- kırk yıllık salon, tıkırdır tabii



- salondan bir tıkırtı geliyor bey!

- yetin o bir tıkırtıyla, gecenin zikinde

sana başka bir tıkırtı bulamam şimdi



- salondan bir tıkırtı geliyor bey!

- fareler topluca step dansı yapıyorlardır



- salondan bir tıkırtı geliyor bey!

- benimle konuşurken, dilini oynatma

dudaklarını kıpırdatma lütfen



- salondan bir tıkırtı geliyor bey!

- geldikleri gibi giderler



- salondan bir tıkırtı geliyor bey!

- kim bilir bu sözleri kaç erkeğe söyledin



- salondan bir tıkırtı geliyor bey!

- bu bir sevişme teklifi mi



- salondan bir tıkırtı geliyor bey!

- bu bizim şarkımız olsun



- salondan bir tıkırtı geliyor bey!

- kırdığın kalbimin sesi o bir kere



- salondan bir tıkırtı geliyor bey!

- sus ve yalamaya devam et



- salondan bir tıkırtı geliyor bey!

- duy da utan işte, salon bile tıkırdatıyor

biz de hâlâ tık yok



- salondan bir tıkırtı geliyor bey!

- saçmalama be kadın, bizim salonumuz yok ki





bazı geceler uzun oturulur


bazı geceler uzun oturulur,

dışarda yağmur vardır, müzik dinlenir, eskiler anlatılır,

çay, sigara veya biraz alkol alınır mutlaka,



bir özlü söz, bir fıkra, bir replik, altı çizili üç beş satır,

vaktiyle uğruna ölünmüş basit bir slogan,

hatırlanır, söylenir,



evin, ilişkinin havasına uygun, bir başlık gibi duvarda

eğik durur çerçevesiz bir kopya resim ya da kartpostal,



bir film müziği, bir afiş, bir karikatür ne de güzel özetler

bir ilişkinin tüm mahiyetini, sanki o film sizi anlatır, o afişi

siz çektirmişsinizdir, sanki o karikatür sizi gıdıklar sadece,



başucu bir kitabınız vardır mutlaka,

çevrilmekten, bakmaktan, sayfaları lime lime olmuştur,

ezbere bilirsiniz çoğu paragrafları,

bir muska gibi yastığınızın altına koyup uyursunuz,

ille de seviştikten sonra, bir iki draje,



bazı geceler uzun oturulur, ilişki hakkında konuşulur,

dışarda yağmur vardır, bu şarkı berbattır aslında,

o kitap, o film berbattır, o afişi cart diye yırtmak lazımdır,

o karikatürü çizen kişi süzme salaktır zaten,



bir elmanın iki yarısı gibi başlanır oysa söze,

iki gizli ve yabancı özne gibi kalkılır cümleden, istemeden,



bir hâl sekteye uğramıştır, bir heyecan bitmiştir,

bilinç bozmuştur ilişkiyi, gözlerdeki ılık perde kalkmıştır,



tamir edilmeye çalışılır o ruh hâli ama

bir daha eskisi gibi olmaz hiçbir şey,

yeni elbiseler, yeni filmler, yeni kitaplar, yeni pozisyonlar denenir,



durup dururken: ‘evimizde niye hiç gülen atatürk posteri yok,’ diye sorulur, koşup alınır, tütsü yakılır, uzakdoğu sporlarına, latin danslarına merak sarılır ancak, olmaz da olmaz, ameliyata girmiş bir insan gibi sigara üzerine sigara içilerek beklenir, ne olacak bu aşkın mahiyeti diye,

yaşayacak mı, ölecek mi doktor bey,



kahretsin, o laf oraya nasıl geldi,

aranızdaki o durumu neden farkettiniz sanki,

varolduğundan ötürü heyecan veren şeyler

neden hiç merak ettirmez oldu, her şeyin ilki gibiydi oysa her şey bin beş yüz kere yeniden yaşansa da,

birbirinize duyduğunuz o müthiş toleranslı güven yitmiştir, yalnız size özel parklar - bahçeler, sokak kedileri, sinemalar, salaş meyhaneler umuma açılmıştır, o laf oraya nasıl geldi, aranızdaki o dumur durum, kahretsin, kahretsin, nasıl farkedildi,



aşk büyümüş ve ilişki olmuştur artık,



artık çoğu geceler mecburen uzun uzun oturulacaktır,

ya tek başına, ya iki başına





en bir öz ve hâkiki

‘vajina monologları’


erkegler, çükleriyle konuşmak bir kenara, artık samimiyeti öyle bir ilerletmişler ki dertleşiyor, borç alıp veriyor ve hatta birlikte ava bile gidiyorlar

oysa kadınlar, kukularından adeta utanıyorlar, ona, o dünyanın merkezi’ne, nedense, yokmuş gibi davranıyorlar



peki suç kimin?. suç, toplumun.. yani topumuzun suç

dilimizde ve kültürümüzde çok çok özel isimleri, hikayeleri olan o dünyanın merkezi’ni kutup ayılarının karda kayıp düşerken çıkardığı ‘vajina’ efektiyle çağıran angut zihniyetin bu memlekette ne erkegler çüklerine penis diye hitap ediyor, ne de kadınlar kınalı kukularına vajina diye isim takıyorlar oysa,

evvela utanmayalım ve kınalı kukularımıza, yani kukularınıza, kendi öz isimleriyle seslenelim arkadaşlar.. yani bu memlekette vajina’ya hangi güzel isimler verilmiş önce ona bir bakalım:



kuku, kutu, bızır, pıtık, güverte, kanyon, tandır,

dar açı, metro, kaymak tabağı, tüylü şeftali, dılak, paspartu,

lojman, marsık, karamela, fırın, bal peteği, kuş yuvası,

mukadderat, diskotek, fuaye, yatılı okul..

daha neler var neler, bu ilk aklımıza gelenler

peki halk arasında kuku denilen vajinamız, yani vajinanız

konuşabilseydi eğer, nasıl laflar ederdi acaba, hiç düşündünüz mü

- biraz yavaş olsana ayı!

- bu da kustu, bu da kustu!

- aa, kral çıplak, hem de ufak!

- üreten biziz, tüketen de biz olacağız!

- ne demek “bir arkadaş’a bakıp çıkıcam” ya!

- korkma gel, boyu geçmiyor!

- bulmak istediğin gibi bırak!

- merhaba dünyalı, biz dostuz!

- pardon, arkadan bir arkadaşa benzettim de sizi!

- keke, sesini duymuşam, sen mi geldin, tez mi geldin!

- yine sabah sabah ne dikildin karşıma!

- bir gün de bir kilo şöbiyet yaptır da gel be!

- şu sakallarını kes ya, acayip batıyor!

- küçüğüm, daha çok küçüksün!

- keşke yıldırım da burada olsaydı şimdi!

- takip edilmedin değil mi!

- içerde kan gövdeyi götürüyor!

- orası arkadaşın yeriydi aslında!

- tak etti canıma bu maskeli balo!





peki, hiç düşündünüz mü vajinalarımız, yani sizin vajinalarınız giysi giyinebilseydi, neler giyinirlerdi acaba:

- bu gece olmaz bey zırhı!

- dul kalkanı!

- betondan tecavüz taytı!

- tuzak kapanlı kilot!

- zehirli bere!

- çelik yelek!

- dikenli dantelden jartiyer!

- bekaret çelik kasası!

- kırılmaz çizilmez werzalit kazak!

- namus mızrağı!

- zifaf gecesi bazukası!

- kartal pençeli paçalı don!

- lazer atkı!

- ateşten şalvar!





düşünüyorum o halde


düşünüyorum, o halde

- bende ümit var



düşünüyorum, o halde

- doktorum nerde



düşünüyorum, o halde

- komple muamele



düşünüyorum, o halde

- çaylar şirketten



düşünüyorum, o halde

- rabbena hep bana



düşünüyorum, o halde

- sen de harekete geç



düşünüyorum, o halde

- memleket bu halde



düşünüyorum, o halde

- ben insan değil miyim

düşünüyorum, o halde

- sosyal güvence de isterim



düşünüyorum, o halde

- size giren çıkan ne



düşünüyorum, o halde

- yatakta da iyiyimdir



düşünüyorum, o halde

- okumam yazmam yok ama



düşünüyorum, o halde

- her şey her halde



düşünüyorum, o halde

- sarayım mı burada mı tüketeceksiniz



düşünüyorum, o halde

- ben seni cepten ararım



düşünüyorum, o halde

- gerisi size kalmış



düşünüyorum, o halde

- çok iyi menemen de yaparım



düşünüyorum, o halde

- yalarım yutarım



düşünüyorum, o halde

- itis a book var



düşünüyorum, o halde

- descartes, içkileri tazele





ihanete uğradığınızda

yapmanız gerekenler


- ihanete karşı koymaya veya onu alt etmeye çalışmayın

- sakin olun, paniğe kapılmayın, sakin olduğunuz

takdirde ihanetin sizi yaralama olasılığı azlaşır

- geceleri yalnız sevişmeyin, yanınızda mutlaka bir sevgili

bulundurun

- sevişirken her zaman uyanık olun, sağa-sola, tavana,

etrafınıza bakın

- ihanetin eşgalini iyice belirleyin, yaşı, kilosu, boyu posu,

ırkı, giysileri, sözleri, ne, aklınızda tutmaya çalışın

- en kısa zamanda bir arkadaşınıza haber verin

- değerli hislerinizi yanınızda taşımayın, ille de taşımanız

gerekiyorsa değerli hislerinizi en ayıp yerlerinize saklayın

- unutmayın ihanet en az üç kişiliktir ve gece

ihanete en büyük gerekçedir

- kalbinizi çalanın kim olduğunu bilmeden

hemen kalbinizin sürgülerini açmayın

- bir arkadaşınıza durumunuzu anlatın, ona sarılın, için,

sıçın, ağlayın, zırlayın, mümkünse gece ona bir kere verin

- hayatta ve dünyada ilk ihanete uğrayan siz değilsiniz,

mümkünse araştırın ve hem hemcins’lerinizi, hem de

hemhis’lerinizi bulun, sivil bir inisiyatif oluşturun

- yeni partnerinizle sevişirken onu yataktan itmeye

kalkışmayın

- her acının en iyi ilacı zamandır, zaman zaman bize de

gelin, bize de verin

- yanınızda mutlaka bir düdük bulundurun, paranız

olmasa da çalarsınız, hayat bir nasreddin hoca fıkrası

değildir

- elinizi, kolunuzu sallayarak gezmeyin, elinizi sallasanız

ellisi, kolunuzu sallasanız tellisi durumu sanılabilir

- meydanlarda otobüs duraklarında, gözünüzü dört açın,

mutlaka eski bir okul arkadaşınıza veya eski bir

sevgilinize rastlayın, dertleşin, için, sevişin, olmazsa bize

gelin

- ihanete ihanetle karşılık vermek ancak abazanları

sevindirir, yapmayın, bize gelin, biz 24 saat açığız

- size ihanet edenin tüm cinslerine karşı düşman olmayın,

cins cins cins var, biz öyle değiliz, bize gelin

- bir ihanet yüzünden hayatınızı karartmayın, bu aslında

sizin değil ihanet edenin intiharıdır, size göre yâr mı yok,

siz en iyisi yine bize gelin

- ihanete uğradığınızda hemen konu komşulara, hısım

akrabalara haber vermeyin, araya bir de aneneleri

töreleri sokmayın, bize gelin

- yeni partnerinizle yalapşap sevişmeyin, uzattıkça uzatın,

yeni partnerinizin iflahını kesin, ihanet eden size ihanet

etmekle ne büyük eşşeklik yapmış bunu yeni partnerinize

ekstra numaralar yaparak gösterin, bir ara bize de gelin

- her ihanet insanı olduğundan daha olgun yapar ve biz

olgun insanları daha çok severiz, bize gelin

- ihanet her ilişkide rezerv bir seçenek olarak durur, siz en

iyisi sevdiğiniz ihanet etmeden önce siz ona ihanet edin ve

bize gelin

- ihanet şart değil canım, ihanet sözkonusu olmasa da,

bize gelin





gibi kadınsın


- artçı deprem gibi kadınsın!

- naylon poşet gibi kadınsın!

- geciktirici sprey gibi kadınsın!

- biblo gibi kadınsın!

- özgürlük heykeli gibi kadınsın!

- etten duvar gibi kadınsın!

- stres bileziği gibi kadınsın!

- hükümet gibi kadınsın!

- ağustos rapsodisi gibi kadınsın!

- sosisli sandöviç gibi kadınsın!

- noktalı virgül gibi kadınsın!

- hız tümseği gibi kadınsın!

- eyfel kulesi gibi kadınsın!

- feribot gibi kadınsın!

- küvet tıpacı gibi kadınsın!

- turşu küpü gibi kadınsın!

- italyan yokuşu gibi kadınsın!

- film festivali gibi kadınsın!

- golden elma gibi kadınsın!

- fındıklı lokum gibi kadınsın!

- clip sponsoru gibi kadınsın!

- her eve lazım gibi kadınsın!

- nargile marpucu gibi kadınsın!

- kadıköy çarşısı gibi kadınsın!

- pinpon topu gibi kadınsın!

- soğuk duş gibi kadınsın!

- beyaz peynir gibi kadınsın!

- yanlış sollama gibi kadınsın!

- 13 - 14 anahtarı gibi kadınsın!

- müşteri temsilcisi gibi kadınsın!

- seven - eleven gibi kadınsın!

- radyo televizyon üst kurulu gibi kadınsın!

- amiral battı gibi kadınsın!

- tavuklu pilav gibi kadınsın!

- real mardin gibi kadınsın!

- nefesli çalgılar gibi kadınsın!

- posta kutusu gibi kadınsın!

- rönesans öncesi gibi kadınsın!

- ay üssü alfa gibi kadınsın!

- kızılcık şerbeti gibi kadınsın!

- pi sayısı gibi kadınsın!

- bir anlık hata gibi kadınsın!

- terazi lastik jimlastik gibi kadınsın!

- oto alarmı gibi kadınsın!

- cinaslı kafiye gibi kadınsın!

- muson yağmurları gibi kadınsın!

- ve gemi gidiyor gibi kadınsın!

- tenesse williams gibi kadınsın!

- yer halısı gibi kadınsın!

- kurtalan expresi gibi kadınsın!

- aç karnına bolero gibi kadınsın!

- 12 eylül darbesi gibi kadınsın!

- yaralı ceylan gibi kadınsın!

- mayın tarlası gibi kadınsın!

- grup terapi gibi kadınsın!

- teberru makbuzu gibi kadınsın!

- bolşevik devrimi gibi kadınsın!

- et ve balık kurumu gibi kadınsın!

- eti puf gibi kadınsın!

- yarım ekmeğe kaşar gibi kadınsın!

- ne desem boş sanki gibi kadınsın!

- berlin duvarı gibi kadınsın!

- mutlu aşk yoktur gibi kadınsın!

- ekici tütün piyasası gibi kadınsın!

- banliyö treni gibi kadınsın!

- hint keneviri gibi kadınsın!

- kristof kolomb gibi kadınsın!

- şişirme kadın gibi kadınsın!

- bilardo masası gibi kadınsın!

- çam sakızı çoban armağanı gibi kadınsın!

- metro golden mayer gibi kadınsın!

- ihracat fazlası gibi kadınsın!

- misafir sanatçı gibi kadınsın!

- bir ömür misafir gibi kadınsın!





ben eskiden çocukken


ben eskiden, yazıyla-çizgiyle uğraşmadan önce,

bazı kelimelerin anlamlarını bilmez, onlardan tırsardım...

ben eskiden, çocukken, o bazı kelimelerin anlamlarını

aşağıdakiler gibi sanırdım



rencide: bir allerji hastalığı

ketum: bir çizgi roman kahramanı

şimşir: bir tarak markası

fundamantalizm: büyük bakkal

kapora: emlakçı para birimi

termos: sürahi kişneme sesi

muvaffak: kötü yola düşmüş mutfak

tüberküloz: bir ingiliz anahtarı markası

mitos: ossuruk-yellenti-gaz

elif: merak

randıman: damızlık çinli erkek

brifing: bir çek-yat’ta üçlü seks

allem etti kallem etti: italyan ikizler

ebegümeci: ebelere tecavüz eden sapık

farmakoloji: araba far tamircisi

hipotenüs: eski bir bizans kralı

garez: yaş çerez

eşref: bir saat markası

maruzat: kakası gelmek

kekre: dişi manda

hemoroid: basketbol potası

inziva: avşa civarında bir ada

barfiks: bar’dan kız kaldırma

nobran: tek böbreği olan

imge: küçük iskender’in eniştesi

varta: bir pil markası

mendebur: uzak akraba

jakuzi: jack nicholsun’ın kız kardeşi

peştemal: ana mal-sermaye

müreffeh: sevişmiş kedi

rahle-i tedrisat: bir komedyen ikilisi

sallapati: ördek yavrusu

şırfıntı: delik ambalajlı deterjan

türbüşon: almanca dürbün

süleyman demirel: takoz

teyemmüm: annemizin ablası

bolşevik: çok şevik olan kimse

ufak tefek: çük ve daşşak

esrimek: altına kaçırmak

yobaz: hokkabaz’ın küçüğü

zevzek: sık sevişmek

marpuç: juventus’un yedek kalecisi

aspiratör: aspirin olamamış cıvık şey

kabristan: bir kuzeybatı komşumuz

ordinaryüs: baba yarısı

yalapşap: ön sevişme

ahududu: bir seks filmi yıldızı

ev bark: uzak doğu sporları salonu

sidharta: erken boşalma

ülser: ecdat yadigarı bişey

federasyon: yasadışı gizli örgüt

davlumbaz: sempatik-şirin

ibrik: köy sürahisi

andropoz: biyonik adam

dalavere: olgunlaşmamış televole

ceberrut: devlet opera ve bale’sinin kısa yazılışı

konsolos: zengin ve gavur insan

nesnel: arkadan konuşan

acunbilim: bir küçük emrah filmi

hademe: üstün ırk

mansiyon: sedat simavi vakfı para birimi

doritos panço: meksikalı bir devrimci

panjur: cinsel meta

kalantor: zengin insan birimi

tayakkuz: japon süsleme sanatı

medeniyet: tek dişi kalmış erkek manda

tripleks: evlilik dışı çocuk

nasyonel sosyalizm: hijyenik kadın bezi

orgazm: kökü dışarda bir ideoloji

şezlong: demokratik hak ve özgürlükler

muhafazakar: elle tatmin

taammüden: kadın memesi ucu

gayri menkul: kötü yola düşmüş küçük enişte

pinti: yakınsak mercek

sempatik: herkesle düşen kalkan

ançüez: güzel bir insan evladı

ereksiyon: yüksek tansiyon

kayınvalide: yaşlı bir kadın türü

sünepe: bir tür bişey ama ney

averaj: erkek cinsel organı

tecimsel: yaşlı tecaattin

ibrişim: ibriş miyim hiç işim olmaz

kız kulesi: deniz ürünü

libido: bayatlamış gofret

pinokyo: neşeli meşe odunu





gibi adamsın


- kulplu beygir gibi adamsın!

- başkanlık modeli gibi adamsın!

- pamuklu don gibi adamsın!

- gezici kütüphane gibi adamsın!

- hipokrat yemini gibi adamsın!

- aysberg gibi adamsın!

- şampiyonlar ligi gibi adamsın!

- yahudi lobisi gibi adamsın!

- polis kamerası gibi adamsın!

- yüksek öğrenim kurumu gibi adamsın!

- klozet kapağı gibi adamsın!

- metil alkol gibi adamsın!

- plaj voleybolu gibi adamsın!

- beyaz leblebi gibi adamsın!

- dört eğilim gibi adamsın!

- torpido gözü gibi adamsın!

- beyaz eşya bayii gibi adamsın!

- kraliyet balosu gibi adamsın!

- film müziği gibi adamsın!

- kiralık sandal gibi adamsın!

- yazlar sıcak ve kurak gibi adamsın!

- duygu sağnağı gibi adamsın!

- indira gandhi gibi adamsın!

- dağlar bulutlu efem gibi adamsın!

- işçisin sen işçi kal gibi adamsın!

- kızılderi mitolojisi gibi adamsın!

- yeni neslin seçimi gibi adamsın!

- üç beş iki kuralı gibi adamsın!

- afgan tazısı gibi adamsın!

- sporun ve sporcunun dostu gibi adamsın!

- şartlı refleks gibi adamsın!

- clark kent gibi adamsın!

- lamba cini gibi adamsın!

- mutluluk çubuğu gibi adamsın!

- güldüren aynalar gibi adamsın!

- adam sen de gibi adamsın!

- bubi tuzağı gibi adamsın!

- tepkisiz toplum gibi adamsın!

- venedikte ölüm gibi adamsın!

- kayısı marmelatı gibi adamsın!

- atış poligonu gibi adamsın!

- teksas ile tom miks gibi adamsın!

- psikolojik baskı gibi adamsın!

- yoğurt mayası gibi adamsın!

- bulunmaz hint kumaşı gibi adamsın!

- enginar yahnisi gibi adamsın!

- bolivya günlüğü gibi adamsın!

- malülen emekli gibi adamsın!

- sütten çıkmış ak kaşık gibi adamsın!

- başarılı file bekçisi gibi adamsın!

- öklit bağıntısı gibi adamsın!

- mayıs sıkıntısı gibi adamsın!

- çift kaşarlı tost gibi adamsın!

- aklı başında gibi adamsın!

- alın yazısında tashih çıkmış gibi adamsın!





ingilizler için pratik

türkçe konuşma kılavuzu


- ziktirme ananı şimdi..

(please!)



- ne iş..

(what is this!)



- motor..

(miss!)



- kodu mu oturturum ha..

(please sit down!)



- buyıır..

(ı beg your pardon!)



- zikimden aşşa kassımpaşşa..

(that’s all right!)



- değdirebilir miyim bir kere..

(ı hope ı’m not disturbing you!)



- ne diyon lan sen dürrük..

(ı disagree with you!)

- içinden misiniz..

(where are you from!)



- bir zikeniniz var mı..

(are you married!)



- çok şebeksiniz..

(you’re verry pretty!)



- bir kere verir misiniz..

(ı’ d like to know you better!)



- ağzına ossurrurum..

(don’t misunderstand me please!)



- sevişelim mi..

(can ı camp here!)



- kakam geldi..

(are there any showers!)



- cezamızı kessene..

(ı would like the bill please!)



- hoop.. aloo.. hişşt..

(who’s serving this table!)



- taş yok mu taş..

(can you bring me a knife!)



- alman usulü olsun..

(seperate bills please!)



- kerane nerde..

(where is the ladies department!)



- hastayım sana..

(is anybody looking after you!)



- motoru bozduk, çır çır gidiyor..

(ı have diarrhoead!)



- nerede çimebilirim..

(where can ı swim!)



- bi dakka..

(can you translate this for me!)



- işeyebilir miyim..

(may ı use telephone!)



- kimlerdensin..

(what is natonality!)



- bu gece kopmam lazım..

(ı’d like a table on the terrace!)



- ohaa..

(it’s too big!)



- çüüş..

(it’s too expensive!)



- süt süt..

(that’s just ı want!)



- akşam biraz içtim de..

(ı’ve burnt myself!)



- arap daşşağına döndüm..

(ı have sunstroke!)





deprem sonrası hayat


uzun vâdeli plan ve proje üretmeyi

erteledik artık



olmadık yerlerde olmadık zamanlarda

bir dalıp gitmelerdir peydah oldu



herkes her şey bize en ‘brütüs’ yanlarıyla

muhatap oluyor artık nedense



ruhumuz sıçradı - mecburen erdik biraz



eğer yaşlanabilirsek torunlarımıza anlatacak

sahici - samimi ve çok sürükleyici bir anımız oldu



şeytan yokluyormuş gibi titriyoruz arada bir



ölümü gördük - dokunduk - gömdük



her şey önemini yitirdi bir anda

devrim çocuk kalır bunun yanında

biraz daha sevdiklerimize inanır olduk

biraz daha anne babalar gibi mesafeli

yavaş yavaş ve şefkatle sevişmeye başladık

öbür insanları hakikaten düşünmeye başladık



meğer bu ülke - bu hayat - bu insanlar

çok güzelmiş be nihayet anladık



hayat hiç de uzun değilmiş meğer

oysa yerçekimine annemiz kadar güvenmiştik biz



yaka yıka kıra döke yoksa biz mi tahrik ettik doğayı

çalkalanıp duruyor kalbimiz hâlâ



aynı anda hem alkol satışları arttı

hem imana sarılmalar çoğaldı



rus ruleti gibi birşey oldu bu yaşamak

milliyetçilik cortladı dünya bizi çok sevdi



biraz daha adam olduk - biraz daha umutluyuz



hurafelere hurafeler eklendi

kara vicdanlılar zevklendi



‘öldük öldük dirildik’ ne demek

yaşayarak öğrendik



onlar erdi mi muradına

biz çıkabilecek miyiz kerevetine..

bir meraktır aldı bizi şimdiden



hayat harcadı bizi

zaman hesaptan düştü



galiba sallanıyoruz yine





birliktelikler kataloğu


- aynı yolda yürüme birlikteliği

- aynı filmi seyretme birlikteliği

- aynı kişiyi sevme birlikteliği

- aynı asansörle inip, çıkma birlikteliği

- aynı deniz’e bakma birlikteliği

- aynı dert, tasa birlikteliği

- aynı felaketler’e uğrama birlikteliği

- aynı antoloji’ye girme birlikteliği

- aynı takımı tutma birlikteliği

- aynı partiye oy verme birlikteliği

- aynı şehirli olma birlikteliği

- aynı boyda olma birlikteliği

- aynı menfaat birlikteliği

- aynı ihtiyaç birlikteliği

- aynıkişilere kin, nefret duyma birlikteliği

- aynı klişe ilişkiler birlikteliği

- aynı gazeteyi okuma birlikteliği

- aynı hobi fobi birlikteliği

- aynı linç hissi birlikteliği

- aynı milletten olma birlikteliği

- aynı şarkıları, şarkıcıları sevme birlikteliği

- aynı taşıtla gidip, gelme birlikteliği

- aynı meyhanede içme birlikteliği

- aynı tuvalete zıçma birlikteliği

- aynı satırların altlarını çizme birlikteliği

- aynı yaş, dönem birlikteliği

- aynı katil, kurban birlikteliği

- aynı okulda okuma birlikteliği

- aynı yerlerden alışveriş yapma birlikteliği

- aynı meslekten olma birlikteliği

- aynı dünya görüşü birlikteliği

- aynı kompleksler birlikteliği

- aynı dine inanma birlikteliği

- aynı mitingde olma birlikteliği

- aynı kayan yıldızı görme birlikteliği

- aynı şeyleri sevme birlikteliği

- aynı marka eşya, taşıt kullanma birlikteliği

- aynı hayalleri kurma birlikteliği

- aynı koroda olma birlikteliği

- aynı saatte işe gitme birlikteliği

- aynı piyangocudan bilet alma birlikteliği

- aynı gün ve saatte doğma birlikteliği

- aynı kişiyle yatma birlikteliği

- aynı hısım akraba olma birlikteliği

- aynı hastalıktan mustarip olma birlikteliği

- aynı ruh hali birlikteliği

- aynı birlikte olma birlikteliği

- aynı sigarayı içme birlikteliği

- ayrı görüşlerde olma birlikteliği

- aynı av, avcı birlikteliği

- aynı mezarlıkta yatma birlikteliği





ince iş


- işe sizi kim götürüyor

- iş veren

- işi yaparken neler hissediyorsunuz

- müsterih olamıyoruz, emir kuluyuz

- bir işten ne kadar para alıyorsunuz

- işine bağlı

- miktarı kim belirliyor

- döt veren

- en son işte kaç para belirlediler

- üç beş para

- bu kimin işiydi

- işsiz birinin

- ne zaman alıyorsunuz parayı

- iş işten geçtikten sonra

- başka bir işiniz var mı

- işin yok mu senin

- kaç kişi çalışıyorsunuz

- üç beş kişi

- ilk nereye gidiyorsunuz

- iş verenin evine

- daha sonra

- sonra bizi alıp götürüyorlar

- nereye

- oraya

- orası uzak mı

- buradan uzak

- orada ne iş yapıyorsunuz

- işimize gelen her işi

- bir iş kıyafetiniz var mı

- yok

- niye yok

- iş olsun diye

- işinizi yaparken konuşuyor musunuz

- dışarda konuşup işe öyle geliyoruz

- işiniz ne kadar sürüyor

- üç beş iş dakikası

- kısa bir süre mi bu sizce

- işin uzunu kısası olmuyor

- iş hemen oluyor mu

- bazen olmuyor, bir haftada bitirilmeyen işler de var

- peki neden bir iş bu kadar uzun sürüyor

- işsiz güçsüzlükten

- iş sonrası ne gibi tepkiler oluyor sizde

- birkaç gün uyuyamıyorum, uyuduktan sonra da

bir kaç gün işiyemiyorum

- içki içiriyorlar mı işte size

- içiriyorlar işte biraz

- ne içiriyorlar

- içki

- rahatlatıyor mu

- işin bir parçası bu, yoksa hiç işim olmaz valla işte

içkiyle

- iş kazası oluyor mu hiç

- bazen oluyor

- nasıl oluyor

- iyi olmuyor

- işten sonra ne yapıyorsunuz

- iş veren beni başka bir döt verenin evine götürüyor

- sonra ne yapıyorsunuz

- başka bir iş daha

- işinizi seviyor musunuz

- mantık işi bu bizimkisi

- bu işe girmek isteyen gençlere neler önerirsiniz

- işi bilsinler, işe gitmesinler

- herkes girebilir mi bu işe

- işi olmayan giremez

- iş misiniz sipariş misiniz

- işe göre değişir

- teşekkür ederim

- sen bilirsin





ser’seri ilanlar


Kimliğimi, Sağlık karnemi,

Ehliyetimi, Silah Taşıma

Ruhsatımı ve büllüğümü kaybettim.

Hükümsüzdür.

Rıza Silahsızpoda





• BANT ŞEFLERİ

• USTA MAKİNACILAR

• OVERLOKÇULAR

• BAYAN ORTACILAR

• KALİTE KONTROLCULAR

• REÇMECİLER

• REMAYÜZCÜLER



- Siz de insan mısınız be!

Bir gün arayıp sordunuz mu beni!

Şu adam ne yer, ne içer, ne sevişir!

Bir gün merak ettiniz mi uleen!

Emekli SON ÜTÜCÜ Atakan





• Kartal’da E - 5 üzerinde, oto pazarı yanında,

Gakkoş’lar Sitesi’nde, asansörlü, kaloriferli, hidroforlu,

spor alanlı, bahçe düzenlemeli, havuzlu, ahşap

dekarosyonlu, pimapenli, oto parklı, deniz manzaralı,

3 oda+1 salonlu kelepir dairenin balkonunda, emlakçı

anlamaz diyerek zaarııl zaarııl bir ossurdum ki... Ohhhh!..

Bu kadar olur yani

Hicabi Terbiyesiz





•Avrupa yakası’nda ‘aile yanında’

tam gün çalışabilecek

sıvı ya da toz, temizlik elemanları

aranıyor

Angut Ticaret





• TATİL YAPMAK SİZİN DE HAKKINIZ!



Yeşil ile Mavinin adeta zikiştiği

Antalya Otel Folloş’ta

- Kaydıraklı yüzme havuzu,

- Kaydırı guppaklı bowling salonu,

- Halı sahada yamaç paraşütü,

- Leğende su topu, deve güreşi,

- Etyopya mutfağından seçme yemekler,

- Tüm odalarda televizyon, Daum, çarşaf, ampül,

balkon, füze, LPG, yazarkasa, miniocakbaşı, zenci

mevcuttur..

- Balayı çiftlerine % 20, balayı çiftlerinden ayrıyetten

gelin olanlarına % 50 indirimli,

- Uçak bilet, konaklama, pinekleme, otel transferleri,

vergiler, SSK primleri, vazelin masrafları,





HER ŞEY DAHİL, HİÇBİR ŞEY KESİN DEĞİL!

Hassit Tur

• Kadıköy 4. Asliye Hukuk Mahkemesi’nin

2003/ 640F 2003/ 560Z nosuyla

Niyazi Dürrük olan adım

Berke Dürrük olarak değiştirilmiştir.

Duyurulur





• ŞAHANE BİR KARİYER İÇİN

- Paraya ve güce tapan,

- Bencil, ispiyoncu,

- Teşhirci, dedikoducu,

- Sahte diplomalı,

- Asker kaçağı,

- Yalancı, fırdöndü,

- Kişiliksiz, Yalaka,

- Mazoist, dötü yere yakın,

- İleri derecede ağzına alabilen,

- Utanmaz arlanmaz,

- Erken boşalan,

- Adi ve şerefsiz,

- Horrospu çocukları aranıyor !



Not: ÜCRET DOLGUNDUR

Arsız Ticaret





bir insan hayatı boyunca


- kaç kere “günaydın” der?

- kaç cinayet tasarlar?

- kaç kere hapşırır?

- kaç kitap okuyabilir?

- kaça kadar sayabilir?

- kaç kere iç çamaşırı değiştirir?

- kaç kere yere düşer?

- kaç kere ağlar?

- kaç cenazeye gider?

- kaç kere gökyüzüne bakar?

- kaç kere göz kırpar?

- kaç kere rüya görür?

- kaç şarkı ezberler?

- kaç litre içki içer?

- kaç kere kaşınır?

- kaç kere hüzünlenir?

- kaç kere saç uzatır?

- kaç kere rejime başlar?

- kaç kere esner?

- kaç kere gaz çıkarır?

- kaç kere “hassitter” der?

- kaç kere sayıklar?

- kaç kere aldatır, aldatılır?

- kaç kere boğulur?

- kaç kere göbek çukurundan pamuk çıkarır?

- kaç kere hayatın anlamını düşünür?

- kaç kere intihara teşebbüs eder?

- kaç kere anahtarını unutur?

- kaç kere özlemle birini bekler?

- kaç karınca ezer?

- kaç hayvanın etini yer?

- kaç sakız çiğner?

- kaç savaşa tanık olur?

- kaç çiçek koklar?

- kaç ev değiştirir?

- kaç kere çok sevinir?

- kaç kere doktora gider?

- kaç balon kaçırır?

- kaç sigarayı tersten yakar?

- kaç kere üzerine bir şey döker?

- kaç kere aşağılanır?

- kaç kere madik yer?

- kaç cümle kurar?

- kaç kilometre yürür?

- kaç yalan söyler?

- kaç uçağa biner?

- kaç kere hayıflanır?

- kaç kere milli marş okur?

- kaç kere bir yerde mahsur kalır?

- kaç kere şükreder?

- kaç fikir değiştirir?

- kaç kere şaşırır?

- kaç kere damdan düşer?

- kaç kere denize girer?

- kaç kere dudak büker?

- kaç bahane uydurur?

- kaç kere günaha girer?

- kaç memleket meselesi çözer?

- kaç kişinin arkasından konuşur?

- kaç kere sokakta kalır?

- kaç can eriği yer?

- kaç kişiye çarpar?

- kaç kere sıçrar?

- kaç kere iç geçirir?

- kaç kere televizyonun sesini kısar?

- kaç kere cereyanda kalır?

- kaç kere boşverir?

- kaç kere kaç şeyi unutur?

- kaç kere ölür ölür dirilir?

- kaç kere “kaç kere” der?

- kaç kere ‘bu anı daha önce yaşamıştım’ diye düşünür?

- kaç kere yeni kararlar alır?

- kaç kere başka birinin yerinde olmak ister?

- kaç şehir değiştirir?

- kaç insan sever?

- kaç ömür yaşar?

- kaç kere kaçar?

- kaç kere kaçkar dağlarına çıkar?





çocukken diyemediğimiz

kelimeler antolojisi


makus: mahsus

ayabakkı: ayakkabı

taski: taksi

porkatal: portakal

zekeremen: zeki müren

torpak: toprak

şeşmiye: şemsiye

çacız: sakız

laylon: naylon

lelebek: kelebek

kirpit: kibrit

hankı: hangi

bibelon: biberon

foşet: poşet

yannış: yanlış

terifort: feribot

itantaşı: nişantaşı

cimnastik: jimnastik

eşortman: eşofman

önnük: önlük

örtmen: öğretmen

fermos: termos

babanne: babaanne

böcük: böcek

daltavuk: dalkavuk

göynek: gömlek

şepke: şapka

lüle lüle: güle güle

pirofilarel: profiterol

süpliz: sürpriz

çengere: tencere

tiktak: dikkat

fisked: misket

dodak: dudak

hırhıs: hırsız

jiklet: çiklet

keltenkele: kertenkele

fitbol: futbol

töfte: köfte

apla: abla

kipat: kitap

üt: süt

töpek: köpek

cilatin: jilatin

kaat: kağıt

börbek: böbrek

telezyon: televizyon

cacıç: caçık

kurufasurye: kurufasulye

cukulato: çikolata

limanato: limonata

memek: yemek

teyip: teyp

kayrola: karyola

ehmek: ekmek

barnak: parmak

şiyir: şiir

lavciret: lacivert

kazoz: gazoz

tartal: kartal

kofret: gofret

yüskek: yüksek

ovarlak: yuvarlak

dastik: lastik

aboo: hayret

cıyırtı: gürültü

çepce: kepçe

eskik: eksik

leklamlal: reklamlar

aşkam: akşam

furkan: tarkan

intaar: intihar

mam: mama

bici bici: banyo

abara: araba

tırfıl: tırtıl

capon: japon

öskürük: öksürük

felfese: felsefe

avşan: tavşan

pantul: pantolon

lötrefil: sevişmek

lörelherdi: lourel - hardy

taam: tamam





dolayısıyla


- seni bir kere öpebilir miyim dodaktan..

- “yeteri kadar nedenin varsa, her şeyi yapabilirsin”

- yaani..

- “devlet yararlı olanı yapar, birey ise güzel olanı”

- dolayısıyla..

- “iyiliği, hastalığı, sefaleti, mutluluğu, zenginliği,

fakirliği yapan zihindir”

- yaani..

- “üç kişi aralarında sır saklayabilirler

ama ikisi ölü olmak kaydıyla”

- dolayısıyla..

- “bütün mutlu aileler birbirlerine benzerler, her mutsuz

ailenin ise, kendine has bir mutsuzluğu vardır”

- yaani..

- “ben şimdiye kadar, yürek acısına kulaktan şifa

verildiğine tanık olmadım”

- dolayısıyla..

- “acı, bilgidir”

- yaani..

- “herkes ölmek için yaşar, düşmek için yükselir”

- dolayısıyla..

- “köpek, yarasını yalaya yalaya tedavi eder”

- yaani..

- “insan, şişirilmiş tulum gibidir, ağzı açılınca söner”

- dolayısıyla..

- “her memleketin hakettiği bir hükümet vardır”

- yaani..

- “hırsızın da malını çalan bulunur”

- dolayısıyla..

- “her bulut fırtına doğurmaz”

- yaani..

- “felsefenin büyük gayesi, insana ölmeyi öğretmektir”

- dolayısıyla..

- “zenginler para, fakirler çocuk yapar”

- yaani..

- “erkek kadını, kadın kendisini yakalayıncaya kadar,

kovalar”

- dolayısıyla..

- “erdem, mutsuzlukla kazanılır”

- yaani..

- “yeryüzü, bütün ilerici hareketleri

huzursuz insanlara borçludur”

- dolayısıyla..

- “ancak ihtiyacı olmayanın gerçek dostu vardır”

- yaani..

- ezberimdeki bütün güzel sözleri söyledim

- dolayısıyla..

- dudaklarım mahmurlaştı

- yaani..

- artık öpebilirsin





kafaya koysam


- kafaya koysam, dünyaya müdür olurum!

- kafaya koysam, genetik şifremi değiştiririm!

- kafaya koysam, felçlileri yürüten cinci hoca olurum!

- kafaya koysam, ingiltere primier liginde gol kralı

olurum!

- kafaya koysam, midas’ın kulakları eşşoolu eşşek

kulakları derim!

- kafaya koysam, hint fakiri olurum!

- kafaya koysam, uzağı görürüm!

- kafaya koysam, nasa’ya reyon sorumlusu olurum!

- kafaya koysam, fareli köyün kavalcısını döver, muhtar

olurum!

- kafaya koysam, hayallerimi yakıp evi ısıtabilirim!

- kafaya koysam, truva atından gecekondu yaparım!

- kafaya koysam, görev başında su içmem!

- kafaya koysam, rüyalara giren nur yüzlü ihtiyar olurum!

- kafaya koysam, lamba cinini, sihirli lambasının içinde

öperim!

- kafaya koysam, madam bovary ile dost hayatı yaşarım!

- kafaya koysam, tıpta milyarda bir görülen bir vaka

olurum!

- kafaya koysam, tepkisiz topluma tepki duyarım!

- kafaya koysam, politika, sanat, felsefe ve jeofizik

alanında mastır yaparım!

- kafaya koysam, herkese psikolojik baskı yaparım!

- kafaya koysam, turşu kurarım, yoğurt mayalarım,

reçel yaparım!

- kafaya koysam, postmodern ama delikanlı roman yazarım!

- kafaya koysam, süper egomla başbaşa deviririm

iki büyük rakı’yı!

- kafaya koysam, sahur davulcusu olurum!

- kafaya koysam, sonra okullu olup sınıfları doldururum!

- kafaya koysam, hayatı paylaşırım!

- kafaya koysam, boşa koysam dolmaz, doluya koysam

almaz!

- kafaya koysam, denizaltında yirmi bin fersah

tosboğalama yüzerim!

- kafaya koysam, hemen ölebilirim!

- kafaya koysam, taş devri’nde yaşarım!

- kafaya koysam, elli rafadan yumurta yiyebilirim!

- kafaya koysam, senin ağzını yerim ben, bu zamana kadar

nerelerdeydin derim,

- kafaya koysam, rimbaud ile ribaund’a çıkarım!

- kafaya koysam, kafayı yerim!





birimiz hepimiz

hepimiz birimiz için


birimiz hepimiz, hepimiz birimiz için

- grup indirimi mi var, her şey dahil mi!



birimiz hepimiz, hepimiz birimiz için

- fekat bu da bir tür sürü psikolojisi değil mi!



birimiz hepimiz, hepimiz birimiz için

- biriniz kalsın, hepiniz gidin!



birimiz hepimiz, hepimiz birimiz için

- iyi de kardeşim, nereye kadar!



birimiz hepimiz, hepimiz birimiz için

- ben yanlız çalışırım!



birimiz hepimiz, hepimiz birimiz için

- nerde çokluk, orda bokluk!



birimiz hepimiz, hepimiz birimiz için

- aşk iki kişiliktir olm!





birimiz hepimiz, hepimiz birimiz için

- bir türk, dünyaya bedeldir ama!



birimiz hepimiz, hepimiz birimiz için

- aferim size, yarın gelin başlayın!



birimiz hepimiz, hepimiz birimiz için

- sürümden mi kazanıyorsunuz!



birimiz hepimiz, hepimiz birimiz için

- salaksınız olm hepiniz, solcular kandırıyor sizi!



birimiz hepimiz, hepimiz birimiz için

- okeye dördüncü mü lazım!



birimiz hepimiz, hepimiz birimiz için

- kitap okuyun, belgesel seyredin olm

önce birey olun birey!



birimiz hepimiz, hepimiz birimiz için

- iyi de ne üretiyorsunuz?



birimiz hepimiz, hepimiz birimiz için

- yalnızlık paylaşılmaz!



birimiz hepimiz, hepimiz birimiz için

- bir dakika ama, birimiz olan kim,

hepimiz olan ne!





ne kadarsın


- tuttuğun takım kadarsın!

- anlatamadıkların kadarsın!

- tanıdığın kokular kadarsın!

- altını çizdiğin satırlar kadarsın!

- unutamadığın film sahneleri kadarsın!

- gittiğin yollar kadarsın!

- sevdiğin sanatçılar kadarsın!

- tercihlerin bedellerin kadarsın!

- kederlendiğin şarkılar kadarsın!

- bu hayat, bu ülke kadarsın!

- anladığın, algıladığın kadarsın!

- yazdığın mektuplar kadarsın!

- hayata kattığın şeyler kadarsın!

- içtiğin içkiler kadarsın!

- sıçtığın boklar kadarsın!

- hobilerin, fobilerin kadarsın!

- tenezzül etmediklerin kadarsın!

- bilinçaltın kadarsın!

- yediğin kazıklar kadarsın!

- bağırıp çağırdığın kadarsın!

- tosladığın duvarlar kadarsın!

- aldığın keyifler kadarsın!

- çalıp çırptıkların kadarsın!

- sinir oldukların kadarsın!

- arkandan konuştukları kadarsın!

- sürttüğün, sürçtüğün kadarsın!

- programlandığın kadarsın!

- yaşam biçimin kadarsın!

- solladığın taşıtlar kadarsın!

- ukdelerin, keşkelerin kadarsın!

- öfkelerin, hırsın kadarsın!

- zaafların kadarsın!

- kadir kıymet bildiğin kadarsın!

- ekildiğin kadarsın!

- çekildiğin kadarsın!

- verdiğin şeyler kadarsın!

- enin ve boyun kadarsın!

- diktiğin ağaçlar kadarsın!

- kurduğun cümleler kadarsın!

- attığın palavralar kadarsın!

- yaraların kadarsın!

- üzdüğün insanlar kadarsın!

- olduğun kadarsın!

- olabileceğin kadarsın!

- kaldığın kadarsın!

- kadar kadarsın!

- hayallerin kadarsın!

- kaderin kadarsın!

- öldükten sonra kaldığın kadarsın!





haybeden övünç kıvanç lakırtıları


bir nedeni, bir gerekçesi olmadan

her ân, her durumda, her pozisyonda edilir bu laflar..

bir övünç, bir kıvanç çıkarılır sonra..

işte o lakırdılardan bir demet:



- fatih’in torunlarıyız biz!

- güneş doğudan yükselir!

- ne de olsa erkeğiz be!

- ıspanakta demir var!

- bizim din en son din!

- günler bir saat uzadı!

- aynı mahallede büyüdük!

- bayramda deve kestiler!

- ayağım uğurludur!

- üç yanımız denizlerle çevrili!

- bizim oranın acayip soğuk suyu var!

- gavurlar yapıyor abi!

- sayısal loto öbür haftaya devretmiş!

- fantom ormanda on kaplan gücündedir!

- üç böbreği var adamın!

- elma gibi domates!

- aborjinler müslüman olmuş!

- aynı okulda okuduk onunla!

- ortaasya’dan geldik biz!

- yayla gibi araba!

- bir oturuşta bir kuzu bitirir!

- dört mevsimi bir arada yaşıyoruz!

- en uzun japonlar yaşıyormuş!

- çita en hızlı hayvan!

- dünyanın en zenginleri arasında dört tane de türk varmış!

- afyon’un kaymağı meşhur!

- hakem pierluici colina bize uğurlu geliyor!

- jenifer lopez de bir döt var aabi!





içimde tuhaf bir his var


içimde tuhaf bir his var

- nereden, nasıl girdiğini

bilemediğim



içimde tuhaf bir his var

- sivil polis olmasından

kuşkulanıyorum



içimde tuhaf bir his var

- ‘bir sen, bir ben, bir de bebek’ şarkısını

söyleyip, dans ediyor



içimde tuhaf bir his var

- sinirlenince hiç güzel olmuyor



içimde tuhaf bir his var

- ‘orası bir arkadaşın yeriydi’ diyorum,

yine de gitmiyor



içimde tuhaf bir his var

- bir de freni patlamış

damperli kamyon



içimde tuhaf bir his var

- ‘unutma, birlikte yakalanırsak,

beni tanımıyorsun’ diye uyarıyor



içimde tuhaf bir his var

- hiç de örf ve adetlerimize uygun

hareket etmiyor



içimde tuhaf bir his var

- kımıldamazsam, saldırmaz sanırım



içimde tuhaf bir his var

- ‘ben tanrı misafiri hissi’yim’ diyor



içimde tuhaf bir his var

- ormanda kaybettiğim çocukluğuma benziyor



içimde tuhaf bir his var

- kendini nostdramus sanıyor



içimde tuhaf bir his var

- dışardan bakınca da görünüyor



içimde tuhaf bir his var

- dağıtıp duruyor içimdeki biçimi



içimde tuhaf bir his var

- geceleri arkadaşlarını da getiriyor

bana dar ediyor dünyayı



içimde tuhaf bir his var

- geceleri bilinçaltımı ıslatıyor



içimde tuhaf bir his var

- dışımda ondan da tuhaf bir dünya

içimde tuhaf bir his var

- ‘ameliyatla, aldırsam’ diyorum,

röntgende görülmüyor



içimde tuhaf bir his var

- ta 15 şubat 1965 yılından beri içimi,

peşimi bırakmıyor



içimde tuhaf bir his var

- içinizdeki tuhaf bir his ile tanışıp anlaşarak

mutlu olmak istiyor





tıraş olurken


tıraş olurken aklıma olmadık şeyler gelir,

yabancılaşırım aynadaki kendime,

unuturum işte o zaman o an ne yaptığımı

keserim oramı buramı..





- elektrikli sandalye’yi bir dişçi icat etmiş!

- 17 Şubat 1935 yılında kartopu oynamak

yasaklanmış istanbul’da!

- erkeglerde çıkan neden kıl da kadınlardaki tüy!

- zürefaların ses telleri yokmuş!

- preslenmiş kağıttan yapılıyormuş bilardo topu!

- burun ve kulak kıllarını kesmeyen insanlar

silme mutsuz ve yalnızdırlar!

- İngiltere’deki bütün kuğular kraliçenin malıymış!

- kutup ayıları solakmış!

- erkegler de yüzlerine ağda yapsa ya!

- finlandiya’da pantolon giymediği için

ünlü çizgi film kahramanı donald duck’ın

televizyonlarda gösterimi yasakmış!

- bir hamam böceği, kafası koptuktan sonra açlıktan

ölmeden dokuz gün daha yaşayabiliyormuş!

- tıraş olan ben miyim yoksa aynadaki mi!

- paraguay’da kan bağışlama şartıyla

düello yapmak serbestmiş!

- yüzümüzde toplam kaç adet kıl vardır!

- yeryüzünde en çok kullanılan isim Muhammed’miş!

- kadınlar, erkeglerden iki kat daha fazla göz

kırpıyormuş!

- timsahlar, dillerini hiç dışarı çıkaramazmış!

- köse olmak hiç de kıldan tüyden bir dert değil!

- marliyn monroe’nun ayak parmakları altı taneymiş!

- suudi arabistan’da hiç ırmak yokmuş!

- tıraş olurken deprem olsa ne yaparız!

- ilim ile irfan, tek yumurta ruh ikizi mi!

- ucuz ve sulu biralar içerek harcıyorlar mıdır,

dostlarım şimdi beni!

- bir insan hayatı boyunca kaç kere tıraş olur!

- bir big mac hamburger ekmeği üzerinde

ortalama 178 susam varmış!

- tıraş makinası kullanmadım ki ben hiç!

- ahlak hissinin merkez üssügözün tam üstüymüş!

- süleyman demirel hiç sakal bıraktı mı acaba!

- 1 dolarlık banknot’un üzerindeki resim, yazı ve

simgeler, amerika’nın tüm hikayesini anlatıyormuş!

- tıraş olduktan sonra surata şaplatılan o iki avuç su ne

hoş!

- ağırlığı 80 ile 100 tonu bulan dinozorlar, aşırı beslenip

osururken çıkardıkları metan gazıyla küresel ısınmaya

sebep olmuş ve bu yüzden ortadan kalkmışlar!

- kaşlarımı da kessem mi acaba!

- aaahh.. kestim yine oramı buramı, unuttum işte yine

şu an ne yaptığımı, aklıma olmadık şeyler geldi,

yabancılaştım aynadaki kendime, tıraş olurken..





ben de seni seviyorum çünkü


- canım çekiyor seni!

- varlığın varlığımı teyit ediyor!

- iste kobay olayım!

- gidecek başka etim yok!

- organların şahane!

- acıyorum da sana biraz!

- işimin bir parçası bu!

- sevimlisin maymun gibi!

- başkasına yâr olmayasın diye!

- tam dişime ve düşüme göresin!

- öldürmemen için beni!

- aşkın tanımı seninle bir başka!

- çok masraflı değilsin!

- yanında kendimi iyi hissediyorum!

- kötünün en iyisisin!

- sen benim staj ilişki’msin aslında!

- yalnız olmuyor!

- biyografinde yerim olsun istiyorum!

- birlikte iyi görüntü veriyoruz hayata!

- beni sevme biçimine hastayım!

- yatağına baygınım!

- öbürlerinden ne eksiğimiz var!

- teker teker yok edeceğim tüm cinsinizi severek!

- adrenalimi yükseltiyorsun!

- bedava menejerlik yapıyorsun bana!

- tramplenimsin başka aşklara!

- daha iyisi karşıma çıkana kadar oyalanıyorum!

- beni tanrı zannediyorsun!

- beni hiç yormuyorsun!

- aşkı sende öldürmek için!

- artık geç olduğundan!

- çocukluğuma benziyor çocukluğun!

- aynı şarkıları, filmleri, kitapları seviyoruz!

- senden sonra ne yaparım bilmiyorum!

- ne desem eksik kalır!

- kalbime değiyorsun!

- bana huzur veriyorsun!





ne derler ne düşünürler


- biraz kilo mu aldın sen!

(fil gibi olmuşsun layn)



- şu sıra yalnızca geleceğimi düşünüyorum!

(paran olursa, bütün taksiler senin)



- seninle çok iyi anlaşıyoruz!

(sen tom’sun, ben de jerry)



- bu topsakal seni çok açmış!

(eşşeğin dötüne dönmüşsün)



- türkiye bir hukuk devletidir!

(parayı veren, hukuğu çalar)



- işten istifa ettim!

(vurdular kıçıma tekmeyi yine)



- hayvanseverler ince ruhlu olurmuş!

(kesin bir sapıklığı vardır bunun)



- bu bizim şarkımız olsun!

(cenaze marşı’ndan iyidir)

- beyaz çorap çok yakışmış!

(vaay kıro vaay)



- bu ülkeden gideceğim!

(yaşlı bir turist araklamak üzereyim)



- çok iyi görünüyorsun!

(kıçına uydu anteni mi taktırdın)



- aramızdaki yaş farkı sonra sorun olmasın!

(şahane boynuz modellerim var)



- dudakların ne güzel küçücük!

(bunun kesin kukusu da darracıktır)



- türkiye türklerindir!

(bazı türkler, daha türktür)



- topluma bir mesaj vermek istiyorum!

(işimi iyi yapamıyorum)



- kalbim bir başkasına ait!

(ilginç bir tercih değilsin)



- çocukları çok seviyorum!

(her durumda evlenirim)



- güneyde bir sahil kasabasına yerleşeceğim!

(borç takmadığım insan kalmadı bu şehirde)



- ben aşk çocuğuyum!

(ben horospu çocuğuyum)



- ben senin beynini seviyorum!

(beyin yerine daşşak vardır senin kafanda)





- bu ülkenin kaosunu seviyorum ben!

(tecavüz kaçınılmazsa zevk almaya bak)



- birine bağlanmak istemiyorum!

(herkese değdirtmek istiyorum)



- insanlar üçe ayrılır!

(ben bir salağım)



- parasında değil prensibindeyim!

(şırıngayla kan alırım kaba etlerinden)



- yine demokrasi kazandı!

(bu millet adam olmaz)



- bir arkadaşa bakıp çıkacağım!

(bir içeri girebilsem herkesle arkadaş olacağım)



- huzuru evimde kitaplarda, kasetlerde, çiçeklerde

buldum!

(dışarda beni delirttiniz uleeeeeeeyyyynn)





yaygın kanılar


bazı kişi, kurum, durum ve olaylar hakkında öylesine kemikleşmiş / sözler, saptamalar, fikir kırıntıları ve yaygın kanılar vardır ki herkes / tarafından sorgusuz sualsiz, gerekçesiz, yüzde yüz bilimsel gerçeklermiş gibi inanılır.. işte bu yaygın kanılar’dan bir bukle:



- kadınlar güldüren erkeglere verirler!

- çorum’dan adam çıkmaz!

- türkiye, turgut özal ile çağ atladı!

- özel hastanelerin hepsi para tuzağı!

- mizah dergileri çok bölünür!

- mısır’daki piramitlerin inşaatında yüz milyon işçi

çalışmış!

- marlboro’nun, coca cola’nın içinde alışkanlık yapan

maddeler varmış!

- blue jean giyen kadınlara asla tecavüz edilemezmiş!

- iki bayram arası evlenilmez!

- zeki müren de, bülent ersoy da bursalı!

- kızılderililer türk’müş!

- türkiye’nin batısında yaşayanlar daha aydın oluyormuş!

- ıspanakta acayip demir varmış!

- en çok seyircisi olan futbol takımı fenerbahçe’dir!

- evlilik aşkı öldürüyor!

- her gün bir aspirin içmek kanseri önlüyormuş!

- hakan şükür’ün gol attığı hiçbir maçta milli takım

yenilmedi!

- sarışın kadınlar aptal olur!

- balıkla yoğurt yiyen, zehirlenir!

- oğlan dayıya, kız halaya benzer!

- türkiye’nin en güzel kadını hülya avşar!

- akşam güneşi güzele vurur!

- haltercilerin alayı bodur olur!

- müslümanız diye bizi avrupa birliği’ne almıyorlar!

- dayak, cennetten çıkmadır!

- yemeği gösteren salça, kadını gösteren kalçadır!

- bütün memurlar rüşvet alır!

- eşcinsellik, genetiktir!

- osmanlı imparatorluğu’nu içten çökerttiler!

- fazla mastürbasyon ve uzun saç, gelişimi önler!

- izmir’in kızları çok rahat olur!

- bruce lee’yi zehirlemişler!

- atatürk biraz daha yaşasaydı memleket süper olurdu!

- doğuluların sesi güzel olur!

- sosyetede herkes kokain çekiyor!

- mankenlerin alayı motor!

- türk’ün türk’ten başka dostu yoktur!

- yemeyen politikacı olmaz!

- ülkemiz cennet, cennet!





boş zamanlarımda

neler yaparım


- trölle balık avlarım!

- internetle cihat başlatırım!

- sahte kimlik düzenlerim!

- ihaleye fesat karıştırırım!

- kelebek ve kurbağalama stilde uyurum!

- ok gibi yaydan fırlarım!

- gemileri karadan yüzdürürüm!

- vedalaşmaların ilmini yaparım!

- çiftleşmek isterim!

- truva atının kıçına su kaçırırım!

- aklımı, yüreğimi incelerim!

- karikatür yazarım, yazı çizerim!

- okumak için kitap yazarım!

- soyguncuları tarif ederim!

- televizyon televizyon gezerim!

- forma değiştiririm!

- ana rahmine dönmek isterim!

- kaş yapayım derken göz çıkarırım!

- şah ve mat olurum!

- topluluk içinde sessiz düşünürüm!

- kalbimin sesini dinlerim!

- içerim güzelleşirim!

- uzaya maymun gönderirim!

- meridyenden kayarım!

- kara yara aklarım!

- çekirdek çitlerim!

- tavana bakarım!

- tavandaki lekelerden

kafamda resim yaparım!

- su istasyonu açarım!

- enginlere sığmaz taşarım!

- tünel kazarım!

- vakit boğazlarım!

- özür dilerim!

- kürdan adam yaparım!

- burnumdan kıl aldırırım!

- buluşumu evvela kendi üzerimde denerim!

- çocuk büyütürüm!

- şahit bırakmam!

- antenlere çanak tutarım!

- yazlar sıcak ve kurak olurum!

- süper egomla güreşirim!

- kendimi düşünürken düşünürüm!

- salonda ava çıkarım!

- kimseye etmem şikayet!

- bir kaşık suda fırtına çıkarırım!

- pamuk prenses ve yedi cüceler arasına nifak sokarım!

- pencereden sarkarım!

- sigara yerim!

- dam aktarırım!

- tekerleği icad ederim!

- kendimi şımartırım!

- kendimin kulaklarını çekerim!

- baka kalırım giden kendimin ardından!

- yapamadıklarım, hiç yapamayacaklarım gelir aklıma,

yastığıma sarılır ağlarım!





neden çok içiyorsun dostum


neden çok içiyorsun dostum?

- yalnızlıktan, sıkıntıdan, korkudan!



neden çok içiyorsun dostum?

- içmiyorum, can yücel’le sıvı-mail’leşiyorum!



neden çok içiyorsun dostum?

- ruhum biraz çölleşti de!



neden çok içiyorsun dostum?

- içimdeki ince saz kırıldı!



neden çok içiyorsun dostum?

- en iyi yaptığım iş bu, hakkını vererek!



neden çok içiyorsun dostum?

- baba mesleği işte, sürdürüyoruz!



neden çok içiyorsun dostum?

- içmezsem, su kaynatıyor hayat!



neden çok içiyorsun dostum?

- iç mimar’ım ben, onun için içiyorum!



neden çok içiyorsun dostum?

- içmiyorum kalbimi suluyorum!



neden çok içiyorsun dostum?

- içki decoder oluyor, hayat ve insanlarla arama!



neden çok içiyorsun dostum?

- bazı insanlar hiç içmiyor da ondan!



neden çok içiyorsun dostum?

- içlendim de biraz, içimi içime sığdırmak için!



neden çok içiyorsun dostum?

- aslında ertesi gün başlayana kadar bırakıyorum!



neden çok içiyorsun dostum?

- alkol masası’ndan mısın!



neden çok içiyorsun dostum?

- bak bu soruya da iyi içilir ha!



neden çok içiyorsun dostum?

- unutmayı da unutmak için!



neden çok içiyorsun dostum?

- bir içki ısmarla da anlatayım!



neden çok içiyorsun dostum?

- aşk yüzünden başladıydım içmeye

şimdi memleket meselelerine terfi ettim!



neden çok içiyorsun dostum?

- sen içmiyorsun da ne oluyor!



neden çok içiyorsun dostum?

- alkol soyuna bir gıcığım var!



neden çok içiyorsun dostum?

- kaderimle bir ayar tutturamadım!



neden çok içiyorsun dostum?

- eski bir duyguyla yüzleşmek için!



neden çok içiyorsun dostum?

- alkoliğim diyelim.. parakolik olsaydım,

saygı duyar, titrerdiniz karşımda, değil mi!



neden çok içiyorsun dostum?

- motora kuş girdi!



neden çok içiyorsun dostum?

- geldim, gördüm, aldım üçün birini!



neden çok içiyorsun dostum?

- kitaplarımı yaktılar, defterim dürüldü,

şeytan aldı götürdü, satamadan getirdi!



neden çok içiyorsun dostum?

- fikstür hatası yaptım!



neden çok içiyorsun dostum?

- enimi boyuma uyduramadım,

ruhuma çamaşır suyu döktüler!



neden çok içiyorsun dostum?

- güvendiğim dağlara

nasuh mahruki çıktı!



neden çok içiyorsun dostum?

- yanlış kalplere park yaptım!



neden çok içiyorsun dostum?

- kurumasın diye içimdeki yeşillik!





yaşamsal durumlar


- gerektiği kadar iyi yaşayamıyorum

- işin komiği ‘gerektiği kadar iyi’ nasıl yaşanır,

onu da pek bilmiyorum

- devamsızlığım çok var hayatta

- bir yıl düş’e dokunur hiçbir şey yaşamıyorum,

ertesi yıl bir gömülüyorum hayata, işe, düşe ve aşka,

kaldırabilene aşkolsun

- nerede, nasıl, ne zaman, kiminle, ne kadar daha fazla

mutlu olunur, bilmiyorum

- olmadığım yerleri, yapmadığım şeyleri düşlüyorum

bazen

- ve bazen diyorum ki kendi kendime sessizce:

‘cinsim başka olsaydı daha mı mutlu olurdum acaba’

- dallıyorum günleri, bugün ne içerdiğine bakmadan,

ertesi gün’e geçiyorum bazen hemen

- asıl yaşayacaklarımı hep son ana bırakıyorum

- kendimi çoğunlukla hiç yaşayamayacak kadar

yorgun hissediyorum

- ne yaşarsam yaşayayım, gözüm hep öteki hayatlar’da

kalıyor bazen

- yaşamaya iyi konsantre olamıyorum

- bence hayat, cinselliğin önemli bir parçası

- bazıları çalıyor, çırpıyor her şeyi,

öteki hayatlar’dan otluyor hep bazıları

- sevişince acıkıyorum çok

- her sabah bir gün eksik uyanıyorum ömrümden

- kafamdaki insan, olamıyorum bir türlü

- kendi ömrümdeymiş gibi rahat yaşayamıyorum

- herkes ağzına kadar başkası dolu

- içimde hiç kötülük yok, bu bazen çok kötü

- depremle yaşamaya alışabilirim, tamam, olur, fakat bir

şartla: beni ve sevdiklerimi ve hiç kimseyi

öldürmeyeceğine söz verirse

- ömrüm bir dönem çok açık kaldı,

hayatıma kaç insan girdi, çıktı hatırlamıyorum

- ileride çok mutlu olunacak sota yerler biliyorum aslında

- bazı sabahları dünya, çok zor alışıyor bana

- orjinal bir kaç insan arıyorum

- atsan atılmaz, satsan satılmaz bir yük gibi geliyor

bazılarına hayat

- tez’siz, antitez’siz, gel bana hipotez, hipotez diyorum

bazen

- yaşamak için sonsuz ideal bir yer var mı, ben

bulamıyorum

- yaşamam gereken bir çok şey ve yaş, başka bir çok şey ve

yaşları düşünürken geçip gidiyor

- bazen çok geriden yaşıyorum

- ömrüm son bulduğunda neleri yaşamış olayım

ya da neleri yaşamış olmalıyım, bilemiyorum

- bu benim ilk yaşama tecrübem dünyada

- bütün güzel kızları ve iyi oğlanları kapmışlar diyorlar

- bütün şahane mevzuları çok önceden konuşmuşlar

- bütün güzel pozisyonları biz yokken sevişmişler

- iyi bir ömür, hangi iyi bir ömürle kıyaslanabilir

- kim olarak öleceğimi, ne olarak kalacağımı bilemiyorum

- hayat, benden, zevk alıyor mu acaba, bilemiyorum

- tanrı veya doğa, beni böyle kullanarak ne yapmak istiyor,

pek anlamıyorum

- ancak yine de elimden ve ömrümden geleni yapıyorum

- alkış istemiyorum, huzur istiyorum





eski bilmecelere

yeni cevaplar


BİR KÜÇÜCÜK KUTUDUR

BÜTÜN DÜNYA YURTTUR

(internet)



YEDİ DELİKLİ TOKMAK

BUNU BİLMEYEN AHMAK

(cep telefonu)



BİR ODAM VAR İÇİNDE

ÜÇ SANDALYE BİR HALI VAR

(millet meclisi)



ELLERİ YOK KOLLARI ÇOK

HIRSIZ İÇERDE BAŞI DIŞARDA

(derin devlet)



ET ET İÇİNDE ET FİT İÇİNDE

DÜNYA DÜMENİ ONUN İÇİNDE

(televole dünyası)

BURDAN VURDUM KILICI

HALEP’TEN ÇIKTI UCU

(susurluk skandalı)



NAR TANESİ NUR TANESİ

BU DÜNYANIN BİR TANESİ

(fetullah efendi)



BEN GİDERİM O GİDER

ARDIMDAN TİN TİN EDER

(paparazzi muhabiri)



CANLI KAÇAR

CANSIZ KOVALAR

(anılar)



BİLMECE BİLDİRMECE

EL ÜSTÜNDE KAYDIRMACA

(fail-i meçhul)



ÜÇ BAŞLI ALTI GÖZLÜ

ON AYAKLI

(enflasyon)



DEVE HAMAMA GİRMİŞ

KUYRUĞU DIŞARIDA KALMIŞ

(temiz toplum)



BİRİ OTURUR KALKMAZ

BİRİ KALKAR OTURMAZ

(türk solu)



HER GÜN YENİDEN DOĞAR

DÜNYAYA HABER YAYAR

(reha muhtar)



BİZ BİZ İDİK BİZ İDİK OTUZ İKİ KIZ İDİK

EZİLDİK BÜZÜLDÜK BİR DUVARA DİZİLDİK

(romen ve nataşalar)



BABAM KANDİL DEDEM ÇIRA

İŞİN YOKSA BENİ ARA

(vicdan)



DAĞDAN GELİR TAŞTAN GELİR

YÜZÜ KİRLİ ENİŞTEN GELİR

(hortumcu)



İNER ÇIKAR KAFESTİR

KUŞ DEĞİLDİR DE O NEDİR

(şöhret)



HER AKŞAM DOĞAR

HER SABAH ÖLÜR

(usame bin ladin)



O ODANIN İÇİNDE

ODA ONUN İÇİNDE

(yalnız)



SİLDİM SÜPÜRDÜM

KUNDUZ GELDİ OTURDU

(yeni dünya düzeni)





ne düşünemiyorsun sevgilim


- ne düşünüyorsun sevgilim

- “ne düşünüyorsak o’yuz,

düşüncelerimizle yükselir,

düşüncelerimizle kurarız dünyamızı”



- iyi de ne düşünüyorsun..

- “mesele, nasıl yeni düşünceler bulacağımız değil,

eskileri kafamızdan nasıl atacağımızdır”



- tamam da ne düşünüyorsun..

- “insan bir ülkenin yurttaşı olduğu kadar,

bir düşüncenin de yurttaşıdır”



- güzel de ne düşünüyorsun..

- “düşünce biçimimiz yanlışsa, çıkıp dışarıya

manzarayı kapatmaya çalışmamız boşunadır”



- iyi de ne düşünüyorsun..

- “yalnızca düşündüklerimizden değil,

düşünmediklerimizden de sorumluyuz”



- tamam da ne düşünüyorsun..

“pirinç bir yılda üretilir, halk yüz yılda düşündürülür”

- güzel de ne düşünüyorsun..

- “insan, hayatının dörtte üçünü yapamayacağı şeyleri

düşünmekle geçirir”



- iyi de ne düşünüyorsun..

- “ölülerin değeri geride bıraktıkları

düşüncelerle ölçülür”



- tamam da ne düşünüyorsun..

“düşünmek, insanı hem âsi, hem âsil yapar”



- güzel de ne düşünüyorsun..

- “düşünce, devrimlerin ve suçların anasıdır”



- iyi de ne düşünüyorsun..

- “kadın duyduğunu düşünür,

erkek gördüğünü”



- tamam da ne düşünüyorsun..

- “insan, kendi kendisinden bile

sakladığı düşüncelerini sevemez”



- güzel de ne düşünüyorsun..

- “insanı, büyük ya da küçük yapan düşüncesidir”



- iyi de ne düşünüyorsun..

- “hiç düşünen ile düşünmeyen bir olur mu”



- tamam da ne düşünüyorsun..

- “bir düşüncenin insan hayatını değiştirdiği

çok görülmüştür”



- güzel de ne düşünüyorsun..

- “çok düşünenler konuşmaz,

çok konuşanlar düşünmez”





- iyi de ne düşünüyorsun..

- “uzaktan düşünen yorulmaz”



- güzel de ne düşünüyorsun..

- “ne düşünürsen, düşün, yeter ki kısa olsun”



- iyi de ne düşünüyorsun..

- “beyin, düşüncelerin akvaryumudur”



- tamam da ne düşünüyorsun..

- “düşünmek, insanın kendi kendisini aşmasıdır”



- güzel de ne düşünüyorsun..

- “her şey gizlenir, düşünceler gizlenmez”



- tamam da ne düşünüyorsun..

- “insan, gövdesini unutabildiği ölçüde düşünebilir”



- iyi de ne düşünüyorsun..

- “eşşeğin zikini.. ee, şeey, yaani, ee, ee,

eşşeğin fikrini.. ee, şeey yaani..

eee.. daha doğrusu, seni, seni, seni..”



- biliyordum, biliyordum, beni düşündüğünü..

düşünceli sevgilim benim





hâl ve gidiş sıfırın altında


dün de aynı şeylere üzülmüştük seninle

bugün de aynı



sözler çare değil orta malı olmuş

yalama kederlere



yeşil mavi eksildiyse şehirden

mevsimlerin suçu yok



tökezler durur ayakların beton yıllarda

‘güzel günler göreceğiz çocuklar’ buruk umuduyla

nefesin boşu boşuna tükenir her gün



herkes bir şeyler olmasını bekler

herkes herkesten habersiz kurar

o büyük ve genel düşü



evvela kendi içinde uygulamadadır ama oysa

asıl sorun



ön sevişme bilmeyen kereste bir hayatı

uyarmaya çalışmak hepimizinkisi

tam da bu zamanlarda mümkün tarifsiz olur

herkes herkeste mahsur kalır

gitmeler - kaçmalar tedavüle girer

devlet töreniyle akıl yoğun bakımda

yürek bitkisel hayatta kalır



açtır açıktır gönül her açıldığına



üç tarafı denizlerle kuşatılmış yarımada kasvetiyle

herkes kendi içinde tek başına robinson

tek başına cuma olur nereye bakarsan



ruhun yaşadığın yere benzer



çıkmak istemezsin yataktan

eklemek istemezsin kendini

genel mutsuzluk mevcuduna



tam da bu zamanlarda

hiçbir yer hiçbir kimse çare değildir birbirine



yorganı üzerine çeker içine gömülürsün yatağın

anne karnı gibi



hayat kurdukları gibi ilerler

mutsuzluk saat gibi işler,

istikrarsızlıktır hep aslında tek istikrarlı olan



ne seversen angarya olur

ne översen can sıkıntısı



çıkmak istemezsin yataktan sokağa

bir ses ve görüntü kirliliği de sen olmak istemezsin hayata



içinden konuşmaya bile korkarsın

kaçacak anne rahmi gibi bir delik ararsın

bir kum saati içinde

bir kum tanesiymişcesine

büzülürsün içine



mevsimler iyi gelmez ruh hâline



aşklar daha da bir işaret eder bir halt olmadığına

unutmak için içersin, içmek için unutursun



kuru kalabalık olmak halk olmaya ve değiştirmeye yetmiyor

bu insanlar niye böyle, bu hayat niye böyle



böyle güzel bir dünyadan

böyle berbat bir hayat niye çıkar

bu ülke bu dünya bu insanlar

bu hayata reva mı



cevapları içinde labirent sorularla bunalırsın



dün de aynı şeylere üzülmüştük seninle

bugün de aynı



zamanın ruhu kezzap

hayat bir gül kadar narin



gazeteler bizi yazmıyor

televizyonlar sizi göstermiyor



vücut dilin hep yalnızlıkça konuşuyor



biri daha olsun istersin yanında biri daha senin gibi

oysa herkes kendi içinde kısılmış sessiz ve senin gibi



herkes kendi içinde kendi kendine

der ‘oof be oof be’



yarınlar güzel günlere engebe





met üst argo sözlüğü


başpiskopat: arıza, sorun çıkarıcı

truman şova gelmek: işletilmek

güzel insan: adi, pezevenk

kofti bizans: öteki türkiye

amfiteatr: istiklal caddesi

milli irade: iriyarı kof insan

eflak - boğdan: hazine arazisi

internet nikahı: kaçamak ilişki

ötenazi: pot kırmak

baz istasyonu: negatif elektrikli

sulu tarım: bira içmek

organ nakli: cinsel ilişki

üçlü fiş: herkesin ortak arkadaşı

bankamatik: borç veren hatırlı kişi

stand up comedy: erken boşalma

tema vakfı: randevu yerinde ekilen şahıs

gap projesi: olmayacak hayaller

brezilya dizisi: uzun süreli ilişki

durumdan vazife çıkarmak: vakitsiz ereksiyon

sadece arkadaşız: günaşırı pompa

düzeyli ilişki: haftada iki kere

zebercet dizaynlı: içine kapanık

kitap fuarı: güzel kızlarla dolu mekan

köşe yazarı: gizli işsizlik

altın gol: beklenmedik fırsat

insan kaynakları: yolunacak kazlar

veb sitesi: şahane arkadaşlık ortamı

slikon vadisi: bayanların göğüs bölgesi

show must go on: elin mahkum

düşünce suçu: beyin salatası

clark kent: kadri kıymeti bilinmemiş

dinlenme tesisleri: kartal cezaevi

küreselleşme: işin bokunu çıkarma

tabakhane konsepti: irticalen, acele

dinlenmemiş sperm: hiperaktif

hazır kart: el altında hazır sevgili

yap işlet devret: üzümü ye bağını sorma

özelleştir: götüür, yarasın

pazar magazin: hafif meşrep

gecelik repo: bir gecelik ilişki





niye var niye yok


‘devlet sırrı’ var da

‘millet sırrı’ niye yok



‘tanrı misafiri’ var da

‘ateist misafiri’ niye yok



‘18 yaşından küçükler giremez’ var da

‘18 yaşından büyükler çıkamaz’ niye yok



‘bölücü çete’ var da

‘toplayıcı çete’ niye yok



‘aile salonu’ var da

‘sap salonu’ niye yok



‘doğu - batı sentezi’ var da

‘güney - kuzey sentezi’ niye yok



‘imambayıldı yemeği’ var da

‘mümincozuttu yemeği’ niye yok



‘derin devlet’ var da

‘derin millet’ niye yok

‘sünnet düğünü’ var da

‘ilk regl olma şenliği’ niye yok



‘milli irade’ var da

‘ümit milli irade’ niye yok



‘orgazm taklidi’ var da

‘erken boşalma stand-up’ı’ niye yok



‘kavuniçi rengi’ var da

‘patatesdışı rengi’ niye yok



‘güneydoğu sorunu’ var da

‘kuzeybatı çözümü’ niye yok



‘türk hafif müziği’ var da

‘türk hafif operası’ niye yok



‘hayat öpücüğü’ var da

‘ölüm yumulması’ niye yok



‘alkolsüz bira’ var da

‘nikotinsiz sigara’ niye yok



‘bankamatik’ var da

‘hortummatik’ niye yok



‘ayşekadın fasulye’ var da

‘osmanherif bezelye’ niye yok



‘seattle ruhu’ var da

‘siirt ruhu’ niye yok



‘özgün müzik’ var da

‘özgün bale’ niye yok





‘kahramanmaraş’ var da

‘balabanhakkari’ niye yok



‘görücü usulü’ var da

‘görece usulü’ niye yok



‘kadınbudu köfte’ var da

‘erkekbudu köfte’ niye yok



‘toplumsal baskı’ var da

‘bireysel baskı’ niye yok



‘bekarlığa veda partisi’ var da

‘dulluğa merhaba partisi’ niye yok



‘cevap hakkı’ var da

‘soru hakkı’ niye yok



‘noter huzuru’ var da

‘yeminli büro saadeti’ niye yok



‘türk sanat müziği’ var da

‘türk sanat resmi’ niye yok



‘savunma bakanlığı‘ var da

‘yıpratıcı santrafor bakanlığı’ niye yok



‘spor toto’ var da

‘sanat loto’ niye yok



‘kökten dinci’ var da

‘daldan laik’ niye yok



‘vahşi kapitalizm’ var da,

‘evcil sosyalizm’ niye yok?





‘duygusal komedi’ var da,

‘mantıksal trajedi’ niye yok?



‘kavramsal sanat’ var da

‘kavramsal spor’ niye yok



‘yurtta sulh cihanda sulh’ var da,

‘ilde sulh mezrada sulh’ niye yok



‘soğuk savaş’ var da

‘sıcak barış’ niye yok



‘aklı başında’ var da

‘kalbi gövdesinde’ niye yok



‘yavru vatan’ var da

‘obez vatan’ niye yok



‘soyut resim’ var da

‘soyut karikatür’ niye yok



‘tüyü bitmemiş yetim hakkı’ var da

‘kıl yumağı öksüz nuri’ niye yok



‘kısa film’ var da

‘kısa fotoğraf’niye yok



‘o var bu var şu var’ var da

‘sonsuz huzur’ niye yok





kendinden bahseder misin biraz


kendinden bahseder misin biraz?

- niye..

konu sıkıntısı mı var!



kendinden bahseder misin biraz?

- üzerime konuşacak kadar

kendimi tanımıyorum!



kendinden bahseder misin biraz?

- hiç sürükleyici değilim

ağırlığımca dram ederim!



kendinden bahseder misin biraz?

- burada mı..

hemen şimdi mi..

keşke çalışsaydım biraz evde

kendi kendime!



kendinden bahseder misin biraz?

- şaibeliyim biraz!



kendinden bahseder misin biraz?

- olabileceğimin gelecek programı’yım!

kendinden bahseder misin biraz?

- burada olmayanlar hakkında konuşmasak,

cevap hakkı doğabilir!



kendinden bahseder misin biraz?

- boş ver güzelim, benden sana ekmek çıkmaz!



kendinden bahseder misin biraz?

- çok gollü bir beraberlikten yanayım!



kendinden bahseder misin biraz?

- bugün doktora gittim,

üç aylık nihilistmişim!



kendinden bahseder misin biraz?

- karşılığında sen bana kimden bahsedeceksin!



kendinden bahseder misin biraz?

- olmuyor.. ne yapsam olmuyor..

iklim değişiyor ama akdeniz olmuyor!



kendinden bahseder misin biraz?

- keyif veren maddelere ıstırap çektiriyorum!



kendinden bahseder misin biraz?

- hayvanların, bitkilerin, eşyaların

niye soyadları yok onu düşünüyorum!



kendinden bahseder misin biraz?

- üç aşşağı, beş yukarı’dayım!



kendinden bahseder misin biraz?

- balık tutan kedi sokağı’nı arıyorum!



kendinden bahseder misin biraz?

- maymundan geldim, maymunluğa devam ediyorum!



kendinden bahseder misin biraz?

- hangimden bahsedeyim, ben şizofrenim de!



kendinden bahseder misin biraz?

- boş ver ya, ne senden ne benden,

başkalarından bahsedelim!



kendinden bahseder misin biraz?

- vallahi doğrusunu istersen

başkasının hayatı olsaydı bu yaşadığım

çoktan çıkmıştım ben film bitmeden!



kendinden bahseder misin biraz?

- avukatım gelmeden

hiçbir şey söylemem!



kendinden bahseder misin biraz?

- kendimi çeviremiyorum ki

türkçeye!





sevgiliye yepisyeni

sevgi sözleri


- canımın kuzey kıbrısı ve yurtdışı temsilciliği

- ömrümün ana fuck’ri

- hislerimin kıta sahanlığı

- kalbimin milli talih konsepti

- organımın keyf rondosu

- beynimin burgulu mikseri

- ruh gemim, filikam, falakam

- berivan’ım, gal kaplanı’m

- tarantula’m, zebra’m, manda’m

- yüreğimin balta girmemiş ormanları

- tabiikim, elbettem, bilhassam, mutlakam

- sevgi pınarım, şehvet şelalem

- gönül telimi titretenim

- hayatımın en meşhur viyadüğü

- soyulmuş sosisim, tombul salamım

- tescilli markam, yat limanım

- çıkan kısmımın özeti

- gazım, elfrenim, debriyajım

- karpatların maradonası’m

- kurufasulyem, pilavım, soğanım, cacığım

- titanic’im, ıssız ada’m, cuma’m

- cinnetim, cennetim, hayati meselem

- tüm olanak ve olasılıklarım, stepne kaderim

- kalbimin ihtiyar heyeti

- girişi’m, gelişme’m, sonuç’um

- mutluluk çubuğum, stres yumağım

- çarpım cetvelim, siyam ikizim

- kuş cennetim, yaşama referansım

- organ naklim, ruh sinemam

- dünyadaki en şahane bölümüm

- aklımın köşegeni, ruhumun poşeti

- gecelik repom, fonum

- kadrolu sevgilim, uzatmalı meselem

- şarj’ım, elle besleme’m, güç kaynağı’m

- süper egom, şopar egom, milli iradem

- tez konum, bilirkişi raporum, mastırım

- yapay tatlandırıcı’m, his efektim

- yap’ım, işlet’im, devret’im

- tetikçim, artçı depremim, kırık fayım

- imajım, decoderim, rantım, trendim

- ötem, berim, yanım, yörem, şuram, buram

- ömrümün sponsoru, en hakiki bandrolum

- conan gücünde kararname’m

- faizsiz kazancım, örtülü ödeneğim

- bonservisim, kariyerim, loto’m toto’m

- kalkınmada öncelikli yörelerim

- mecburi hizmet’im, zaruri hezimetim

- daha neyim olacaksın’ım

- hep’im, hiç’im, iç’im...





düş kaynakları


gazetelerin, ‘pazar ilavesi kızları’dır onlar..

her pazar, bir çuval gazeteyle birlikte evimize davetsiz misafir olurlar.. mankendirler, şarkıcıdırlar, sosyetiktirler, sanatçıdırlar..

meramlarını ille de soyunarak, erotik pozlar vererek dile getirirler.. ben, şahsen, bizzat, kendim, bayılırım onların ilginç demeçlerine...

bir iki harfini yahut kelimesini değiştirince mesela,

aşağıdaki cümleler ve manşetler çıkar ortaya:



- ben toplumun en küçük birimine ait bir kızım!

- artık evimin motoru olmak istiyorum!

- çok zeki olduğum için beyin dekoltesi’ne bayılıyorum!

- bu sene dudaklara enjeksiyonla tatlı ve

manalı söz yaptırmak moda!

- annem ingiliz, babam fransız, ruhum sivaslı!

- tam üç buçuk dakikadır yalnızım!

- sevdim mi, hem boyu’na, hem işlevi’ne severim!

- literatüre girdim ben!

- bir gecelik aşklardan bıktım, artık sezonluk sevmek

istiyorum!

- kendi iç çamaşırlarımı kendim giyerim!

- 2098 yılında çocuk doğurmak istiyorum!

- vücudumun her yöresi ayrı bir güzeldir!

- galaksimiz kalleş dolu!

- iki hecelik bir kadın değilim!

- sağlıklı bir insan bu dünyaya gelmez!

- avrupai bir kalbim var!

- şöhret benimle meşhur oldu bi kere!

- aşkım kariyerimdir, suçum natürel olmak!

- terkedince ağrısız, sızısız, kansız terkederim!

- kıçımı göstersem erotik oluyor, ne yapayım!

- güzel bir döviz, içten bir hisse senedi, yüklü bir mevduat

hesabı beni dünyanın en mutlu kadını yapar!

- dik ve yuvarlak bir beynim var!

- kültür beni çok transparan gösteriyor!

- ben sende tutukluk yaptım!

- kendimi işime verdim, işimi de herkese!

- yürümeyen ilişkiyi fazla acı çekmesin diye vururum!

- gerçek aşkı arıyorum, sponsorum da hazır!

- imaj nikahı kıydırdık!

- hayatımın ilk kendisiyim!

- deneme, yanılma yöntemiyle hayatımın erkeğini

arıyorum!

- geyşa ruhlu, hassas bir haspayım ben!

- hiçbir şey değiliz, sadece zikişiyoruz!

- skolastik felsefeye susadım!

- toplum beni su gibi ezberlesin istiyorum!

- bu saatten sonra sekse papuç bırakmam!

- bana ruh teşhircisi diyorlar!

- sponton bir şıpsevdi’yim!

- içime döndüm, kimse yoktu!

- şahsen meslek odası gibi kadınım,

her meslekten bir sevgilim olmuştur!

- bu âlemde istenmeyen tüy gibiyim!

- ruhum her an yatak odası ambiansındadır!

- evlenene kadar motor kalmak, pardon,

bekar kalmak istiyorum!

- hayatımı boydan boya, zıplaya zıplaya yaşıyorum!

- sanat için gerekirse giyinirim!





‘kendimi klonlasam’ diyorum


‘kendimi klonlasam’ diyorum..

kızlı - erkegli şahane bir millet yapsam kendi kendimden

ve en en’i ben olsam her şeyimin



‘kendimi klonlasam’ diyorum..

bir kısmım çalışsa, bir kısmım çok sevse beni,

asıl kendim ise hep uyusam



‘kendimi klonlasam’ diyorum..

bir kısmım tapsa bana, bir kısmım alkışlasa,

bir kısmım da omuzlara alsa, yalasa yutsa hep beni



‘kendimi klonlasam’ diyorum..

hiç yanlızlık çekmesem ben, oturup kendi kendilerimle

pişpirik oynasam, hep yensem onları



‘kendimi klonlasam’ diyorum..

kız olan kendimgillerle sevişsem hep, hayatlarının

tek erkeği ben olsam kız olan kendimgillerin hepücüğünün,

töreye pandik enseste tokat olmasa ama bu sonra



‘kendimi klonlasam’ diyorum..

bir kısmım şiir yazsa, bir kısmım film çekse,

bir kısmım şarkı söylese, sıkılınca öz kendimden, bir onlara,

bir öbür kendimgillere gitsem, aramıza nifak soksam

kendilerimin, gülüp eğlensem sonra



‘kendimi klonlasam’ diyorum..

aptal düşmanlarım hiç olamasa, kendimin acı taraflarını

bilsem,

kendi kendimi yerin dibine batırsam, kodu mu oturtsam

kendimgilleri gerektiği yerde, gerektiği zaman



‘kendimi klonlasam’ diyorum..

kendimgillerle mükellef bir sofra kursam, ben anlatsam

onlar gülse,

onlar anlatsa ben düşünsem, hesapları hep onlara ödetsem



‘kendimi klonlasam’ diyorum..

tek başıma bir gazete çıkarsam, bir televizyon, bir ordu,

bir futbol takımı, bir harem kursam,

sonra kızsam hepsine, zart diye işten atsam



‘kendimi klonlasam’ diyorum..

bir kısmımla avukat olsam, bir kısmımla sumo güreşçisi,

bir kısmımla doktor, kalan kısımlarımla ziraat mühendisi,

teknokrat, astronot veya son ütücü



‘kendimi klonlasam’ diyorum..

kendimgillerle, açık oturum yapsam sonra,

akıllarını başlarından alsam konuşmalarımla onların



‘kendimi klonlasam’ diyorum..

birimi bakkala sigara almaya, birimi burgazada’ya çay

içmeye,

birimi kütüphaneye inceleme yapmaya göndersem,

öz kendim, kendi kendime kalsam

hep kafalarımı dinlesem





‘kendimi klonlasam’ diyorum..

kendimgillerden oluşan bir müzik grubu kursam,

hep öz kendimin sevdiği şarkıları - türküleri çaldırsam

onlara,

sonra en uzağa öz kendim işese hep

‘kendimi klonlasam’ diyorum..

arada bir kendimgillere misafirliğe gitsem, gece yatıya

kalsam,

taze doldurulmuş sürahiden bir bardak su içsem,

çek-yat’ta kıvrılıp uyusam, yetişir olsa



‘kendimi klonlasam’ diyorum..

kendimgilleri örgütlesem, bir gerilla ordusu kursam,

devrim yapsam, öz kendimi devirsem,

asıl en bir öz hakiki koç kendim hangisiydi unutsam,

hiç hatırlamasam



‘kendimi klonlasam’ diyorum..

fakat hiç heyecanı kalmaz ki hayatın o zaman,

her şeyi önceden bilirim ne hissedeceğimi,

ne yapacağımı, falan filan..

fotokopi bir ömür olur bu, aramızda karbon kağıdı

varmış gibi,

ne yaşasam hep tekrar, hep kopya



‘kendimi klonlasam’ diyorum..

yok, no, vazgeçtim ben bu sevdadan.. çok saçma ya..

çok aptalca.. hiçbir orjinalliği yok ki bunun



‘kendimi klonlamasam’ diyorum..

iyi kötü ne’m varsa kendimle idare etsem, kendimce,

ömrümce,

az olsam öz olsam ama hayatın tadı tuzu olsam bir zaman





gibi dibi gibiyim


- böbrek iltihabı gibiyim!

- iki tarla arasındaki sınır gibiyim!

- duman lekesi gibiyim!

- ilkel bir su taşıtı gibiyim!

- topun oyun alanı dışına çıkması gibiyim!

- sürekli su akan boru gibiyim!

- ağrı dağı’nın eski adı gibiyim!

- sarı humma virüsü gibiyim!

- tekrarlama sonucu kazanılan alışkanlık gibiyim!

- mühendis cetveli gibiyim!

- isimlerden sıfat üreten bir ek gibiyim!

- bizmut’un simgesi gibiyim!

- japon kökenli bir dövüş sanatı gibiyim!

- klasik türk müziğinde bir makam gibiyim!

- onaltı taşla oynanan bir oyun gibiyim!

- bir harfin ince okunuşu gibiyim!

- karşılık beklemeden yapılan bir yardım gibiyim!

- olgunlaşmamış ekşi üzüm gibiyim!

- bir ispanyol sevinç nidası gibiyim!

- elekronik dilde mektup gibiyim!

- iki yüzü beyaz kapsız yorgan gibiyim!

- afrika yerlilerinin çaldığı davul gibiyim!

- bir haber ajans’ının kısa yazılışı gibiyim!

- halk dilinde lahana gibiyim!

- sinema ve tiyatroda gündüz gösterisi gibiyim!

- eski bir ceza çeşidi gibiyim!

- hayvanların su içtiği yer gibiyim!

- bisiklette hareket etmeyi sağlayan parça gibiyim!

- ampül yuvası gibiyim!

- su kıyılarında oluşan kumlu yer gibiyim!

- iki ucu ip ortası meşin olan bir taş atma aracı gibiyim!

- boya sanayiinde kullanılan organik bir madde gibiyim!

- rusya’da bir ırmak gibiyim!

- cepte taşınan tütün sigara kutusu gibiyim!

- yoğurtla yapılan bir içecek gibiyim!

- güneş doğmadan önce beliren aydınlık gibiyim!

- hayvan yemi olarak yetiştirilen bir bitki gibiyim!

- şairlerin kullandığı takma isimler gibiyim!

- akaryakıt taşıyan gemi veya kamyon gibiyim!

- bir dakikanın altmışta biri gibiyim!

- bir şeye el ile dokunma gibiyim!

- ağaçlar ve öteki nesneler üzerinde donarak oluşan

ince buz billuru gibiyim!

- dayanıklılık sağlamak ve kaymayı önlemek için

ayakkabıların altına çakılan iri başlı çiviler gibiyim!

- tanrı’ya göre insan gibiyim!

- kötü dikiş nedeniyle giyside oluşan kıvrım gibiyim!

- oğuz atay’ın bir romanı gibiyim!

- günlük gazetelerimizden biri gibiyim!

- bir şey olmasına çok az kalmış gibiyim!

- ne olacaksa hemen olsun gibiyim!

- gibi dibi gibiyim!





yeni bişey’ler


- pilli sandalye!

- stand up trajedi!

- kötürüm merdiven!

- göz misafiri!

- gayri safi milli hafıza!

- tüy siklet metro!

- bilinç açacağı!

- görüntü yankısı!

- ıstırap anaokulu!

- menfaat gezegeni!

- yobaz istasyonu!

- kınalı zebra!

- hisli termos!

- idrak söktürücü!

- lise ve dengi hatıralar!

- duygu abonesi!

- imgesizler mezarlığı!

- alaca bulaca rusya!

- prestij milyoneri!

- deterjan tarikatı!

- kökten aşkçı!

- hancı yolcu konsepti!

- elde yuvarlama gündem!

- dekor kitle!

- kokpit öksüzü!

- medya şavalağı!

- his saatleri!

- gaf ebesi!

- ruh özürlü!

- imaj hamalı!

- sadakat nakli!

- vecize parkı!

- oksijen sediri!

- şehir yumurtası!

- sofra çölü!

- devlet aygırı!

- bellek dümbeleği!

- fırtına üvertürü!

- tanrılar sitesi!

- imge zortlatması!

- duygu sersemi!

- zaaf bankası!

- kafeinman!

- sığınma odası!

- geçim isiliği!

- merkezi soğutma yöntemi!

- toplumsal sara!

- beş duyu organ yalancısı!

- dulkenar üçgen!

- kozmetik kalpli!

- idrak tahlili!

- orgazmmetre!

- laikbaba türbesi!

- mantık çimdirme!

- hayat kaçağı!

- gizli düşsüzlük!

- ölüm adamı!

- haz tümseği!

- hobi tuzağı!

- merak kedisi!

- karakol böreği!

- kadın eksperi!

- ruhun gemisi!

- üst dudak tiryakisi!

- yaşlı ihtiyar!

- uyur yazar!

- sinirli lamba!

- spor veto kuponu!

- doğal insan!

- mutluluk çabuğu!

- jean’ci hoca!

- truva eşşeği!

- poz tufanı!

- hoyrat hayrat!

- bebek sözlüğü!

- vaad sektörü!

- lades trendi!

- mezbaha estetiği!

- hassas haspa!

- tehammül vesilesi!

- sperm kankası!

- çene ishali!

- doktor salako!

- hiç bilinmeyenli denklem!

- soru bankeri!

- uzak sözlüğü!

- sebeb sonuç çelişkisi!

- bela turtası!

- dinsi sapık!

- uygulamalı aşk!

- du bi du bi du!

- kerem ile aslı

üç de fotokopisi!





alo oda servisi mi


- alo, oda servisi mi?

alevli cumhurbaşkanı var mı



- alo, oda servisi mi?

gene erken boşaldım da ya



- alo, oda servisi mi?

balta var mı balta



- alo, oda servisi mi?

bir simit bir açma



- alo, oda servisi mi?

gel beni biraz yelle



- alo, oda servisi mi?

şeey.. vazelin var mıydı



- alo, oda servisi mi?

yok bişey, sizi denediydim



- alo, oda servisi mi?

set sayısı atabilir miyim

- alo, oda servisi mi?

yalarım yutarım hepinizi



- alo, oda servisi mi?

sizi seviyorum dostlarım



- alo, oda servisi mi?

şu anda üzerinizde ne var



- alo, oda servisi mi?

acayip ishal olmuşum ya



- alo, oda servisi mi?

bakkaldan bir kısa maltepe kapsanıza



- alo, oda servisi mi?

hepiniz topsunuz olm



- alo, oda servisi mi?

mektuplarınızı aldım, sevgiyle



- alo, oda servisi mi?

ben sizin beyninizi seviyorum



- alo, oda servisi mi?

‘kara murat’ benim



- alo, oda servisi mi?

bütün servisler aynısınız



- alo, oda servisi mi?

arkanızda ayı var



- alo, oda servisi mi?

her şey vatan için





- alo, oda servisi mi?

üreten biziz tüketen de biz olacağız



- alo, oda servisi mi?

çocuk yapalım mı



- alo, oda servisi mi?

paraşüt açılmıyor



- alo, oda servisi mi?

yüreğinin götürdüğü yere git



- alo, oda servisi mi?

dinde zorlama yoktur



- alo, oda servisi mi?

ancak bir kardeşim öldürebilir beni



- alo, oda servisi mi?

yalnız üç günlük suyumuz kaldı



- alo, oda servisi mi?

matkap var mı matkap



- alo, oda servisi mi?

içime gir ama erken boşalma





masal bitti


- artos ve aramis öldü

portos bıraktı bu işleri

- red kit sigarayı azalttı

daltonlar susurluk’ta büfe açtı

- zagor odun kırıyor kışları, beş on para’ya

- çıta televizyona dizi yaptı

- moby dick konserve oldu

- bremen mızıkacıları

tarabya’da taverna açtı

- zembla deri topluyor bayramlarda

- robin hood zenginden alıyor

fakire veriyor hâlâ

karaköyde zürafa sokağı’nda

- pinokyo’yu çıra diye yaktılar

- kipritçi kızı sivasta tutukladılar

- kulver kalesi’ne yasak

çekme kat çıktılar

- tenten’i lüleden emdiler

- conan kimmerya’dan kovuldu

- sindirella dj oldu

- kızılmaske’nin kod adı: yeşil çıktı

- süpermen felç oldu

- keloğlan saç ektirdi kafasına

- dede korkut huzurevine yattı

- tarzan ormanı parselledi sattı

- ali baba ve kırk haramiler revü yıldızı oldu

- kanyakçı hacca gitti

- tommiks tahtakelede manifaturacı dükkanı açtı

- andersen kafayı sıyırdı

- la fontaine çatısına çanak anten taktırdı

- ayşegül tarihi eser kaçakçısı oldu

- cin ali medyum oldu

- fatih’in fedaisi kara murat

kemancı bar’a bodyguard oldu

- polyanna delirdi

- mr. no sapıttı

- kırmızı başlıklı kız kurt ile kaçtı

- tarkan ile karaoğlan hükümet kurdu

- zühre, aslı şirin, ve arzu manken oldu

- tahir, kerem ferhat ve kamber

stand-up comedy yıldızı

- robenson ıssız adasını

tatil köyü yaptı

- şahmeran king kong ile

sirklerde gösteriye çıkıyor

- gulliver çatladı hormondan





çocukluğumdan

bir ben kaldım

geriye



ben de ekşidim





