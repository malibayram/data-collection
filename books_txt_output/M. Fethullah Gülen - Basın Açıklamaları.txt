01.04.2011 - Fethullah Gülen Hocaefendi Hakkında Çıkan Haberlere İlişkin Basın Açıklaması

İddianamelerde “ErgenekonTerörÖrgütü” olarak geçen davalarda ilk operasyonlardan itibaren toplumda bir kesim, soruşturma ve kovuşturmalarda yaşanan her gelişmeyi, kamuoyunu yanıltarak MuhteremFethullah Gülenaleyhinde iftira kampanyalarına dönüştürmeye çalışmaktadır.

Bu maksatla ortaya atılanlarmedyaorganlarında sanıkların hukuki haklarını korumak adına "masumiyet karinesi" ve "hukukun üstünlüğü"nden dem vurarak masum insanlara "yargısız infaz yapıldığını" savunmaktadırlar. Maalesef konuyu Sayın Gülen'e getirdiklerinde, onun hukuki haklarını yok sayarak, savundukları değerleri ayaklar altına almakta ve insafsız bir biçimde müvekkilime karşı büyük bir kin ve husumet oluşturmaya çalışmaktadırlar.

Oysa savundukları tarafta; bombalar, lav silahları, cephanelikler, suikast planları, millete kurulan kanlı tuzaklar, demokrasiye vurulmak istenen darbeler, halkın hür iradesiyle seçtiği meşru iktidarın devrilmesi, anarşi ve terör faaliyetleri yer almaktadır. Saldırdıkları tarafta ise din, dil, ırk ayırımı yapmaksızın sevgi, kardeşlik, barış, birlik ve beraberlik, hoşgörü ve diyalog çağrıları; eğitime, ilme ve fenne teşvik faaliyetleri; anarşi ve teröre karşı durma; demokrasiye sahip çıkma, halkın özgür iradesine saygı, milletin egemenliği fikriyâtı durmaktadır.

Sayın Gülen aleyhindeki propagandalar, kişilik haklarına saldırılar o noktaya gelmiştir ki, bir milletvekili dahi, kendi tabanını üzecek şekilde canlı yayında bütün vatandaşlarımızın huzurunda meclis kürsüsünden alenen müvekkilime çete suçlaması yaparak yargısız infazda bulunabilmiştir.

Bu olayın ardından bir siyasi partimizin Sayın lideri; “adli süreçlerde kanun ve meşruiyet dışına çıkıldığı, bu uygulamaların kasıtlı ve bilinçli bir şekilde bir merkezden yönetildiği ve Fethullah Gülen'i zan ve töhmet altında bıraktığı kanaatinin yaygınlaştığı” yönünde son derece üzüntü verici bir açıklamada bulunmuştur.

Herkesçe bilindiği üzere hukukta beraat-i zimmet asıldır. Suçluluğu kesin bir şekilde ispatlanmadıkça, kimse suçlu muamelesine tâbi tutulamaz. Samimi bir yaklaşımla dahi bir kişiden, faaliyetlerini durdurarak böylece suçsuzluğunu ispat etmesi istenemez. Zira hukukta menfinin ispatı olmaz.

Sayın Fethullah Gülen'in kanun ve meşruiyet dışına çıkan hiçbir hareketi; icra etmesi, desteklemesi, yanında yer alması, onaylaması da mümkün değildir. Her kim de yasaların dışına çıkar suç işlerse, mutlaka cezasını görmelidir.

Ülkemizde son günlerde birtakım polemiklerle, tahriklerle müvekkilim bir kavganın içine çekilmeye çalışılmaktadır. Bugüne kadar olduğu gibi, ülkemizin içine girdiği bu seçim sürecinde de Sayın Gülen siyasi polemiklere taraf olmayacak, kavga ve kaos isteyenlere prim vermeyecektir.

Ülkemiz birçok kez seçim süreci geçirmiştir. Demokrasiyi inkıtaya uğratma ve darbe teşebbüsleri de ilk defa görülmemektedir. Sayın Gülen aleyhindeki kampanyalar da yeni bir durum değildir. Ancak kamuoyu bilmektedir ki; Sayın Gülen tüm bu süreçlerde her zaman sağduyulu hareket etmiş; adaletten, hakkaniyetten hiçbir zaman taviz vermemiştir. Onlarca yıldır sürdürülen linç faaliyetleri karşısında sadece adli makamlar nezdinde hukuki haklarını aramış; hukuka aykırı hiçbir mukabelede bulunmamıştır. Kendisine bu haksızlıkları reva görenlerin dahi ıslahına, hidayetine dua etmiş, hiç mülayemetten ayrılmamış, insana saygıyı esas alan üslubunu asla bozmamıştır.

Ancak bazıları ülkemizde halen kavga ve kaosla bir yerlere varmayı arzu ediyorlarsa, halkımızın hissiyatını anlayamıyorlar demektir. Yüce milletimiz bu seçim sürecinde de kimin daha güçlü kaos çıkardığına değil; kimlerin hangi planlarla halka hizmet projeleri geliştirdiğine bakacaktır. Meclis kürsüsünü ülkemizin manevi dinamiklerine hakaret için kullananların, seçmenlere hangi projeleri sergilediği merak konusudur.

Bilinmelidir ki halkımız artık kavga ve gürültüye değil; 75 milyona yönelik sevgi ve kardeşlik projelerine itibar etmektedir.

Saygılarımızla kamuoyuna duyururuz.

Fetullah Gülen Vekili

Av. Orhan Erdemli





28.03.2011 - Fethullah Gülen Hocaefendi'den, "İmam'ın Ordusu" Kitabına Dair Basın Açıklaması

Son günlerde, İstanbul Cumhuriyet Başsavcılığının bazı işlemleri nedeniyle müvekkilim Muhterem Fethullah Gülen'e yönelik, yargısız infaz mahiyetinde haksız yayınlar yapılmıştır.

Bu nedenle Muhterem Fethullah Gülen tarafından aşağıdaki açıklamanın yapılması gerekli görülmüştür:

Bugüne değin aleyhimde birçok yayın yapıldı ve onlarca kitap yayınlandı. Ancak basılmamış bir kitabı engellemek gibi bir gayretim hiç olmadı. Sadece kişilik haklarıma saldırılar, şahsıma mesnetsiz suçlamalar ve iftiralar karşısında bir vatandaş olarak hukuk çerçevesinde hakkımı aradım. Hukuka aykırı olduğu tespit edilmiş ve hakkında tazminat kararı verilmiş kitaplar bile tekrar basılıp satılmaktadır.

Bilhassa 28 Şubat sürecinde aleyhimde, psikolojik harekât mahsulü neredeyse hepsi birbirinin kopyası ısmarlama pek çok kitap piyasaya sürüldü. Bu kitaplardaki iddialar Yargıtay'ın da oybirliğiyle tasdik ettiği beraatim ile neticelenen mahkemede ileri sürülen iddialardan farklı değildi. Hatta bu kitaplar dava dosyasına da eklenmiş ve içerikleri iddianameye konulmuştu. Ayrıca bu kitaplarda yer alan iddiaların kıymeti harbiyesi kamuoyuna da malumdur.

İletişim çağında her türlü yayının internet gibi vasıtalarla rahatça yapılabildiği bir zamanda herhangi bir yayının muhatap okuyucuya ulaşmadan engellenmesinin mümkün olmadığı açıktır. Böylesi teşebbüslerin yasaklanmak istenen yayına alakayı artıracağı da ortadadır.

Bahsi geçen kitapla ve yazarıyla alakalı şahsen herhangi bir şikâyetim ve dava talebim olmamıştır. Konu tamamen Türk Yargısının meselesi olup adli makamların bahis mevzuu kitap hakkında hangi gerekçeyle ve delillerle soruşturma başlattıklarını da bilmiyorum. Tamamen bağımsız yargıya ait bir konuda da lehte veya aleyhte değerlendirmede bulunmam tabii ki söz konusu olamaz. Elbette düşünce, ifade ve basın özgürlüğü demokrasinin vazgeçilmez esaslarındandır. Fakat herhangi bir özgürlüğün kamu düzeni aleyhinde veya kişilik haklarına saldırı ve masum insanları karalama maksatlı olarak kullanılamayacağı da yine demokrasinin ve insan haklarının en temel düsturlarındandır.

Kamuoyuna saygıyla duyurulur.

Fetullah Gülen Vekili

Av. Orhan Erdemli





13.12.2010 - PKK-Cemaat Yakınlaşması Şeklindeki Haberlerle İlgili Basın Açıklaması

09 Aralık 2010 tarihinde "Öcalan'dan Gülen'e zeytin dalı" şeklinde haberlerle başlayan tartışmalar basın yayın organlarında halen devam etmektedir. Bu nedenle aşağıdaki hususların kamuoyuna duyurulması gerekli olmuştur:

Öncelikle, tartışmaların başlangıcını teşkil eden görüşmeyi Sayın Hüseyin Gülerce gazeteci kimliği ile yaptığını, kendisinin bir hareketin sözcüsü olmadığını açıkça ifade etmiştir. Nitekim, Sayın Gülen'in bir temsilcisi, sözcüsü bulunmadığı tarafımızca da defaatle kamuoyuna duyurulmuştur.

Bu görüşme sonrası bazı yayınlarda "Terör örgütü PKK'nin lideri Öcalan, avukatları aracılığıyla Gülen cemaatine işbirliği teklif etti", "PKK-Cemaat yakınlaşması", "Öcalan-Gülen ittifakı" gibi ifadelere yer verilmiştir. Bu tür haberlerin Sayın Gülen aleyhinde kamuoyu oluşturmaya yönelik maksatlı yayınlar olduğu aşikârdır. Bazı yayınlarda ise "Apo'nun yaklaşımının değişken, taktiksel, stratejik olduğu" yönünde değerlendirmeler yapılmıştır.

Bu gelişmeler nedeniyle bir kez daha vurgulamak istiyoruz: Sayın Gülen bütün ömrü boyunca sevgi, kardeşlik, birlik ve beraberlik, sulh ve adalet gibi değerlerin gönüllerde yer etmesi için çabalamıştır. Irk, dil, düşünce farklılıklarını bir zenginlik görerek ve herkesi kendi konumunda kabul ederek diyalog ve hoşgörüye davet etmiştir.

Sayın Gülen insanları yaşama değil yaşatma amacına, erdemli bireyler olmaya teşvik etmiştir. O'nun düşüncelerinin ekseninde "insan" ve evrensel değerler çerçevesinde insanlığa hizmet yer almaktadır. Zira, Sayın Gülen "yaratılan"ı, "Yaradan"dan dolayı sevmekte ve "insanların bir tarağın dişleri gibi eşit olduğu"na inanmaktadır. Yani müvekkilimin düşünce ve faaliyetleri onun inanç dünyasından neşet etmektedir. Bu inanç sistemi dönemsel, taktiksel değil; insanlığın dünya ve ukba saadeti adına ebediyet buudludur.

Sayın Gülen eserlerinde insanoğlunun kin, nefret, öfke, şiddet gibi boşluklarında bulunan tahrip duygularının, anarşi hislerinin, kargaşa anaforlarının ilahi ufuklu iyi bir terbiye ile zapt u rapt altına alınabileceğini; potansiyel insanlıktan hakiki insanlığa yükselebileceğini ifade etmektedir. Buna mukabil anarşi ve terör ise şiddetle, zulümle insanı ve insanlığı yok etmeyi hedeflemektedir.

Dolayısıyla bütün hayatı boyunca şiddetin, kaba kuvvetin karşısında duran Sayın Gülen'i suçlayıcı bu tür yayınlar ona karşı en büyük haksızlık teşkil etmektedir. Sağduyulu kamuoyunun takdirlerine arzederiz.

Fetullah Gülen Vekili

Av. Orhan Erdemli





20.08.2010 - Hanefi Avcı'nın İddialarına Dair Basın Açıklaması

Hürriyet, Milliyet ve Vatan Gazetelerinin 20 Ağustos 2010 tarihli nüshalarında yapılan yayınlarda, Eskişehir İl Emniyet Müdürü Hanefi Avcı'nın bir kitabına dayanarak, müvekkilim sayın Fethullah Gülen hakkında tamamen hayali, asılsız iddialara yer verilmiştir.

Sözkonusu yayınlar, bütün devlet kuruluşlarını ve idarecilerini zan altında bıraktığı gibi; müvekkilimi de illegal bir örgüt kurarak devletin tüm kurumlarını ele geçirmek ve yönetmekle suçlayarak, kişilik haklarına hukuka aykırı olarak çok ağır, haksız ve mesnetsiz saldırı teşkil etmektedir.

Kamuoyu tarafından bilindiği üzere, belli dönemlerde bazı medya organlarında müvekkilim aleyhinde bir takım iddialar tekraren yayınlanarak karalama kampanyaları yürütülmektedir. Oysa, bu iddialara ilişkin olarak açtığımız birçok dava sonucunda, iddiaların gerçek dışılığı kesinleşmiş yargı kararlarıyla kanıtlanmış ve iddia sahipleri çeşitli ceza ve tazminatlara mahkum edilmiştir.

Bu tür yayınlar nedeniyle müvekkilim hakkında Ankara DGM'de açılan ceza davasında da, 81 İl Emniyet Müdürlüğü ve diğer resmi kurumlar tarafından yapılan araştırmalarda müvekkilime atfedilebilecek suç teşkil eden bir eylem ve bir suç örgütü tespit edilememiştir. Sonuç olarak yapılan yargılama sonucunda oybirliği ile müvekkilimin beraatına karar verilmiştir. Beraat kararı Yargıtay 9. Ceza Dairesi tarafından “suç işlemek üzere örgüt kurduğu yolunda mahkûmiyetine yeterli, her türlü kuşkudan uzak, kesin ve inandırıcı deliller elde edilemediği” gerekçesiyle oybirliği ile onanmıştır. Böylece müvekkilimin masumiyeti kesinleşmiş yargı kararı ile sabit olmuştur.

Sayın Gülen'in beraatını hazmedemeyen bazı çevreler, çok sayıda silahlar, bombalar, suikast planları ele geçirilen Ergenekon Silahlı Terör Örgütü davasını fırsat bilerek, “Devlet kurumlarında Fethullah Gülen'in örgütlendiği” iddialarını tekrar gündeme taşımışlar ve kesinleşmiş yargı kararına rağmen infaza devam etmişlerdir.

Bugünkü yazılarda da, hükümeti devirme planları ve bu kapsamdaki eylemleri nedeniyle yargılanan davalardaki sanıkların savunulması ve masum gösterilmeye çalışılması dikkat çekicidir. Bu durum, yayınlardaki yargılamayı etkileme, müvekkilim üzerinden yargıyı ve kamuoyunu yanlış yönlendirme amaçlarını açıkça ortaya koymaktadır.

Bu iddiaların, halen Eskişehir İl Emniyet Müdürü makamında bulunan ve bütün bu hukuki süreçlerden haberdar olması gereken Hanefi Avcı tarafından sadece “duyumlara” dayalı olarak ileri sürülmüş olması da oldukça manidardır. Üstelik, sayın Deniz Baykal tarafından bizzat açıklama yapılan bir konuda dahi müvekkilimi suçlamasına anlam vermekte zorlanıyoruz.

İddiaları gündeme getiren medya kuruluşları, Ergenekon davası nedeniyle uzun süredir “hukuka saygı”, “hukukun üstünlüğü”, “masumiyet karinesi” gibi kavramlara vurgular yapmaktadırlar. Burada sormak istiyoruz: sayın Gülen sözkonusu olunca bu kavramlar neden hukuk literatüründen çıkarılmaktadır? Bırakalım “yargısız infazı”; neden “yargı kararlarına rağmen infaz” yapılmaktadır? Sayın Gülen'e suç isnatlarında bulunanlar, gerçekte ne tür amaçlar taşımaktadırlar? Bu soruların cevaplarını sağduyu sahibi vatandaşlarımızın en iyi şekilde takdir edeceklerine inanıyoruz.

Bu vesileyle tekrar belirtmek isteriz ki; sayın Gülen şahıslarla, kurum ve kuruluşlarla, politik hesaplarla değil; fikirler âlemiyle alakadardır. Düşüncelerinin ve faaliyetlerinin eksenine insanı ve evrensel değerler çerçevesinde insanlığa hizmeti koymuş olup, yasalara aykırı hiçbir faaliyeti de bulunmamaktadır. Kamuoyuna saygılarımızla arzederiz.





11.05.2010 - Fethullah Gülen'den Baykal Açıklaması

CHP Genel Başkanı Sayın Deniz Baykal ile ilgili kaset skandalını haber bültenlerinden öğrendim. İnsanî olarak fevkalade üzüntü duydum. Bu samimi hislerimi çevremdeki arkadaşlarımla paylaştım. Beni ziyarete gelmiş bir arkadaşım bu hislerimi Sayın Baykal'a iletti.

Bunun ötesinde medyada yer alan 'Bizim çocuklara sordum. Bizimle ilgisi yok. İktidara baksınlar.' gibi tırnak içine alınarak verilen sözler kesinlikle bana ait değildir, yalan ve iftiradır.

Kamuoyuna saygılarımla duyururum."

Fethullah Gülen





23.01.2009 - Ergenekon Davası İle İlgili Bazı Yayın Organlarında, Fethullah Gülen İsminin Karıştırılmasına Açıklama

Son günlerde, Ergenekon davası ile ilgili yapılan bazı yayınlarda, soruşturmayla hiçbir ilgisi olmadığı halde muhterem Fethullah Gülen hakkında suçlayıcı haber ve yorumlar yer almaktadır. Bu yayınlarda, "emniyette f tipi örgütlenme" gibi yaklaşımlarla veya doğrudan ismi belirtilerek Sayın Gülen, gerçekdışı isnatlarla kamuoyu ve yargı nezdinde töhmet altında bırakılmaya çalışılmaktadır. Hiçbir mesnedi bulunmayan bu iddiaların, eski başbakanlardan Sayın Mesut Yılmaz tarafından kendi deyişiyle "söylentilere" dayanılarak ifade edilmesi de son derece üzücü olmuştur.

Bu tür yayınlar daha önce de yapılmış, iddialar 1992 yılında Ankara Devlet Güvenlik Mahkemesi Başsavcılığı tarafından tahkik edilmiş, başsavcılık "hakkında takibat yapılan kişilerin Fethullah Gülen'le ilgileri bulunmadığını" da belirterek, takibata yer olmadığına karar vermiştir. Emniyet Genel Müdürlüğü de, idari yönden iddiaları incelemiş ve "soruşturma açılmasına gerek olmadığına" karar vermiştir. Aynı yayınlar 1997 yılında da tekrar edilmiş, Ankara Devlet Güvenlik Mahkemesi Başsavcılığı başlattığı kovuşturma neticesinde böyle bir örgüt bulunmadığı anlaşıldığından tekrar takipsizlik kararı vermiştir. Sayın Mesut Yılmaz ise bu dönemde başbakanlık görevinde bulunmakta olup, bu gelişmeler kendisinin icranın başı olduğu dönemde yaşanmıştır.

Kamuoyunun artık çok iyi bildiği üzere, Türkiye'yi din/mezhep/etnik unsur gibi farklılıklara dayanarak kamplara bölmek isteyen bir odak, ideolojik nedenlerle Sayın Gülen'e karşı husumet beslemektedir. Bu marjinal grup mensupları uzun yıllardır müvekkilim aleyhinde medya üzerinden sistematik bir karalama kampanyası yürütmektedirler. Gündeme gelen her türlü olayı Sayın Gülen'e bağlayarak onu yargı ve kamuoyu nezdinde sürekli suçlu göstermek için uğraşmaktadırlar. Önce Gülen aleyhinde suçlayıcı yayınlar yapmakta, sonra da bu yayınları delil diye yargı organlarına sunarak müvekkilime karşı suç tasniinde bulunmaktadırlar. Bunun nedeni ise, bu karanlık güçlerin Sayın Gülen'in düşüncelerini ve faaliyetlerini kendi şer planları önünde en büyük engel olarak görmeleridir. Zira, Sayın Gülen bütün ömrünü sevgi, kardeşlik, barış, birlik ve beraberlik, sulh ve adalet gibi değerlerin toplumumuzda ve dünyada insanların gönüllerine yerleştirilmesine adamıştır.

Bu çevrelerin Sayın Gülen'i suçlayıcı iddialarına karşılık, her seferinde cumhuriyet savcılıkları takipsizlik kararları vermiştir. Bu yayınlar aleyhinde açtığımız davalarda verilen tekzip, tazminat, hapis ve para cezası gibi çok sayıda kesinleşmiş yargı kararı ile bu yayınların iftira niteliğinde olduğu tescillenmiştir. Yine medya organlarında yer alan bir linç kampanyası sonrasında müvekkilim hakkında Ankara Devlet Güvenlik Mahkemesi'nde dava açılmıştır. Uzun süren yargılamada, iddianamede ileri sürülen "emniyette örgütlenme" ve diğer bütün suçlamalar hakkında mahkemece, yurt içinde ve yurt dışında bütün resmi makamlar nezdinde çok geniş bir araştırma yapılmış ve hiçbir suç unsuruna rastlanmamıştır. Sözkonusu yargılama sonucunda "sübut bulmayan ve unsurları oluşmayan atılı suçtan" Fethullah Gülen'in oybirliği ile beraatına karar verilmiştir. Beraat kararı Yargıtay 9. Ceza Dairesi tarafından "suç işlemek üzere örgüt kurduğu yolunda mahkumiyetine yeterli, her türlü kuşkudan uzak, kesin ve inandırıcı deliller elde edilemediği" gerekçesiyle oybirliği ile onanmıştır.

Yargıtay Cumhuriyet Başsavcısı’nın itirazı üzerine dosya Yargıtay Ceza Genel Kurulu’na gitmiş, ancak itiraz yerinde görülmeyerek Yargıtay Ceza Genel Kurulu tarafından reddedilmiştir. Böylece beraat kararı bütün hukuki aşamalardan geçmek suretiyle kesinleşmiştir. Bazı kişilerin yargıyı etki altına almaya yönelik gayretlerine rağmen bağımsız Türk yargısı tarafından adalet tahakkuk ettirilmiş, Sayın Gülen'in masumiyeti kesinleşmiş yargı kararı ile ispatlanmış bulunmaktadır. Böylece, iddialara kamuoyu itibar etmediği gibi, dava sonucunda resmi makamların ve yargı organlarının da itibar etmediği görülmüştür.

Bu durumu içine sindiremeyen bazı çevreler ise, bu kez beraat kararını gölgelemek için arayışa girmişlerdir. Her gün çok sayıda cephane, mühimmat, lav silahları, bombalar, suikast planları ele geçirilen Ergenekon terör örgütü davasını fırsat bilerek yine sayın gülen aleyhinde suç tasniine başlamışlardır. Sözkonusu davayı saptırmak için "emniyette Fethullah Gülen'in örgütlendiği" iddialarını tekrar gündeme taşımışlardır. Sözkonusu yayınlar tamamen hukuka aykırı olduğu gibi, kesinleşmiş bunca karar karşısında "yargıya rağmen infaz" anlamına gelmektedir.

Bu çevreler televizyon ekranlarında, gazete köşelerinde Ergenekon davası nedeniyle "hukuka saygı", "hukukun üstünlüğü", "masumiyet karinesi", "hukuk güvenliği" ve "yargısız infaz yapılmaması" gibi kavramlara vurgular yapmaktadırlar. Suçluluğu bir yargı kararıyla sabit olmadan kişilerin suçlu gösterilemeyeceğini, bu durumun evrensel insan hakları beyannamelerine ve anayasaya aykırılık teşkil ettiğini söylemektedirler. Peki, bu kişilere göre insan hakları ve evrensel hukuk kuralları sadece kendileri açısından mı geçerlidir? Sayın Gülen sözkonusu olunca bırakın "yargısız infazı", "yargı kararlarına rağmen infaz" meşru mu olmaktadır? Bu kişiler kendilerini bağımsız yargının üzerinde görmekte ve kendilerinde adalet mi vehmetmektedirler? Sayın Gülen'e suç teşkil eden amaçlar ve faaliyetler isnat edenler, gerçekte kendileri ne tür amaçlar taşımakta ve ne gibi faaliyetlerde bulunmaktadırlar? Sayın Gülen'in insanlığa, ülkemize ve milletimize ne gibi hizmetleri olmuş; bu kişilerin ne tür hizmetleri olmuştur? Bütün bu hususları kamuoyunun engin sağduyusuyla en iyi şekilde takdir ettiğine inanıyoruz.

Zira Sayın Gülen, düşüncelerinin ve faaliyetlerinin eksenine insanı ve evrensel değerler çerçevesinde insanlığa hizmeti koymuştur. Sayın Gülen'in bütün ilmi ve fikri çalışmaları bu inançtan neşet etmekte olup, faaliyetlerinin yasalara aykırı veya ideolojik, siyasi hiçbir yönü bulunmamaktadır.

Sonuç olarak, kim ne derse desin, kim ne yazarsa yazsın sağduyu sahibi kamuoyunun Sayın Gülen'e duyduğu sevgi, saygı ve güveni hiçbir zaman gideremeyeceklerine olan inancımızı saygılarımızla arz ederiz.

Fethullah Gülen vekili

Av. Orhan Erdemli





11.07.2008 - Odatv.com'da Yayınlanan "Fethullah Gülen Cemaatinin Hangi İcraatı İslamcıları Böldü?" Başlıklı Yazı İle İlgili Basın Açıklaması

Odatv.com internet sitesinde yayınlanan "Fethullah Gülen Cemaatinin hangi icraatı İslamcıları böldü?" başlıklı yazıda "Uluslararası Saraybosna Üniversitesi'nin tam karşısına yeni bir üniversite inşaatı yapıldığı, Saraybosna'nın ikinci bir üniversiteyi kaldırmayacağı, muhafazakar çevrelerin 'Hocaların hocası' olarak adlandırdığı Prof. Dr. Nevzat Kor'un (sözkonusu sıfat Prof. Dr Nevzat Kor'a değil; Merhum Prof. Dr. Sabahattin Zaim'e aittir) Gülen'e mektup yazdığı, İslamcı cemaatin Fethullah Gülen'in bu icraatini tartıştığı" şeklinde bir haber yapılmıştır. Bilahare, "Garipsiyorum" başlığı altında Prof. Dr. Nevzat Kor'un açıklamalarına yer verilmiştir.

Sözkonusu haberde müvekkilimin kamuoyuna "Uluslararası Saraybosna Üniversitesi'nin faaliyetinin önünde engel teşkil eden, Müslümanları bölen" bir kişi olarak sunulması son derece üzücüdür. Zira müvekkilim, her kim tarafından icra edilirse edilsin, insanlığın ve ülkemizin faydasına olan faaliyetleri her zaman desteklemiş, takdir etmiştir. Muhterem Fetullah Gülen'in insanlığın hayrına olan herhangi bir hizmetin karşısında olarak veya önünde bir engel olarak gösterilmesi büyük bir yanılgıdır.

Sayın Gülen bütün ömrü boyunca herkesi insanlık ortak paydasında, evrensel değerler çerçevesinde birlik ve beraberliğe teşvik etmiştir. Ayrımcılığa hiçbir zaman meydan vermeyen bir şahsiyetin kamuoyuna bölücü bir kimlikle sunulması son derece onur kırıcıdır.

Birçok kez kamuoyuna açıklandığı üzere, müvekkilim herhangi bir okulun sahibi, hissedarı veya yöneticisi değildir. Dünyamızdaki düşmanlıkların, kavgaların ve birçok sorunun temelde eğitimle aşılabileceğine inandığından, bir mütefekkir şahsiyet olarak toplumun her kesimine yönelik olarak eğitim konusunda tavsiyelerde bulunmuştur. Özellikle Türki Cumhuriyetler ve Balkan ülkeleri gibi tarihi ve kültürel bağlarımızın bulunduğu ülkelerin insanlarına eğitim hizmetlerinin götürülmesini, Türk müteşebbislerinin oralarda okullar açmasını teşvik etmiştir. Tekraren belirtmek istiyorum ki, bu tavsiye ve teşvikler belli bir gruba yönelik olmayıp; toplumun bütününe yöneliktir.

Diğer yandan konu ile ilgili olarak yaptığımız araştırma sonucunda ulaştığımız bilgileri de kamuoyu ile paylaşmak isteriz:

Saraybosna'da iddia edildiği gibi bir üniversite, yani sadece Uluslararası Saraybosna Üniversitesi mevcut olmayıp; 4 özel, 1 devlet olmak üzere toplam 5 üniversite bulunmaktadır. Dolayısıyla Saraybosna'nın ikinci bir üniversiteyi kaldırmayacağı iddiası mesnetsizdir.

Uluslararası Saraybosna Üniversitesi yeni satın aldıkları arsa üzerinde 2006 yılında inşaata başlamıştır. Bosna Sema Eğitim Kurumları ise bulunduğu araziyi çok daha önce satın almış ve 2000 yılında da tüzük değişikliği ile üniversite kurma kararı almıştır. Bu durum Saraybosna'da kamuoyunda bilinmektedir. Zira Bosna Sema Eğitim Kurumları'nın üniversite açması için halktan ve yerel yönetimden ısrarlı talepler gelmiştir. Bosna Eğitim Kurumları mevcut binasında üniversite açmaktadır. Haberde üniversite inşaatı olduğu ileri sürülen yer ise; üniversite değil yurt inşaatıdır.

Saraybosna'da İngiliz ve Amerikan üniversiteleri bulunmaktadır. Türk müteşebbislerin iki üniversite açması ise ülkemiz adına gurur verici olarak görülmelidir. Hitap ettikleri öğrencilerin ve branşların dahi farklı olduğunu öğrendiğimiz bu üniversiteleri birbirine rakip görmek, hatta haksız rekabet içinde değerlendirmek doğru olmayacağı gibi; iddia olunan böyle bir durumdan dolayı müvekkilimi sorumlu göstermek de hiçbir insaf anlayışına sığmaz. Olabilecek yanlış anlamaları önlemek adına kamuoyuna saygılarımızla sunarız.

Fethullah Gülen vekili

Av. Orhan Erdemli





31.05.2008 - CHP'nin Dinlendiği İddialarına Fethullah Gülen İsminin Karıştırılmasıyla İlgili Basın Açıklaması

Kamuoyunca bilindiği üzere, CHP Genel Sekreteri Önder Sav ile Bolu Eski Valisi arasındaki bir konuşmanın detayları Vakit Gazetesi'nde yayınlanmıştır. Bunun üzerine, sözkonusu partinin genel başkanı, konuşma kaydının Emniyette varlığını iddia ettiği F tipi yapılanma tarafından yapıldığını kesin bir dille ileri sürmüş ve bu olaydan dolayı iktidar partisini sorumlu tutmuştur.

Bu beyanatın ardından, bazı medya organlarında yer alan haber ve yorumlarda; "F tipi"nden kastın "Fethullah Gülen" olduğu, "Fethullah Gülen'e yakın isimlerin tehdit ve şantaj amaçlı olarak dinleme yaptığı", "Fethullah Gülen'in kolunun Amerika'dan buraya kadar uzandığı" şeklindeki çirkin iftiralarla, olaylarla en ufak bir ilgisi olmayan müvekkilim töhmet altında bırakılmaya çalışılmıştır.

Medya organlarının sorumlu, özenli ve objektif habercilik yapması gerekirken; iyiniyetli bir araştırma olmaksızın bu tür iftira niteliğinde yayın yapması yasalara ve basın ahlak ilkelerine aykırıdır.

Halkımızın çok iyi bildiği gibi, Muhterem Fetullah Gülen'e karşı ideolojik nedenlerle husumet besleyen bir odak, müvekkilim aleyhinde sistematik olarak bir karalama kampanyası yürütmektedir. Bu odak mensubu kişiler, gündeme getirilen her olayı fırsat bilip, hem müvekkilimi her olayın suçlusu ve sorumlusu olarak göstermekte, hem de dikkatleri başka yerlere çekerek, birilerinin usulsüzlük, yolsuzluk ve örtülmesi gereken her türlü işlerinin üzerini örtmeye çalışmaktadırlar.

Bu tür iftira nitelikli yayınlara karşı hukuki yollara başvurulmakta olup, Sayın Gülen aleyhindeki bu gerçek dışı iddiaları ileri sürenler bugüne değin çok sayıda yargı kararıyla çeşitli cezalara ve tazminatlara mahkum edilmiştir. Nitekim, "Emniyette Fethullahçı yapılanma olduğu"na dair iddiaları daha önce ortaya atan medya organları aleyhinde açtığımız davalarda, iddia sahipleri ispata davet olunmuş; bu yönde hiçbir bilgi ve belge sunamamışlar ve yayınların gerçek dışı olduğunu tespit eden yargı kararlarıyla çeşitli cezalara mahkum edilmişlerdir.

Sağduyulu kamuoyu, Sayın Gülen aleyhindeki bu karalama kampanyasının amacının, müvekkilimin ülkemizde başlattığı hoşgörü ve diyalog fikir ve çabalarını bertaraf etmeye yönelik olduğunu gayet iyi bilmektedir. Müvekkilimin insan sevgisini, toplumsal barışı, eğitimi esas alan fikirlerinden esinlenen ve tavsiyelerini önemseyen Anadolu insanının bütün dünyada destan yazarak gerçekleştirdikleri "eğitim, kardeşlik ve barış" seferberliği ülkemizde ve birçok ülkede her görüşten, her inançtan milyonlarca insanın takdirini kazanmıştır. Bu son karalama kampanyasının, bütün dünyada çok büyük bir ilgi gören ve 100'ün üzerinde ülkenin katılımıyla altıncısı gerçekleştirilmekte olan "Türkçe Olimpiyatları"na denk gelmesi de, herhalde bu çevrelerin sinsi amaçlarını ortaya koymaktadır.

"Gerçekler sonunda gün yüzüne çıkar" deyişi gereği bu yayınların ardından gerçekler belgesiyle ve bütün çıplaklığı ile ortaya çıkmış ve olayı saptırmaya çalışanlar tam bir fiyasko yaşamışlardır. Nitekim, müvekkilimi sanki ortada bir yargı kararı varmış gibi kesin bir dille manşetten suçlayan bir gazete, bugün büyük bir pişkinlikle "u dönüşü" yaparak "BELGE ÇIKTI, CHP ÇÖKTÜ" şeklinde manşet atmıştır.

Sonuç olarak Türk Milletinin, hayatta Allah rızasını kazanmaktan başka hiçbir amacı olmayan "Türkiye Sevdalısı" Sayın Gülen'e karşı yürütülen ve her seferinde fiyasko ile sonuçlanan komplolara itibar etmeyeceğine dair inancımızın tam olduğunu belirtir, saygılarımızı sunarız. (31.05.2008)

Fethullah Gülen vekili

Av. Orhan Erdemli





11.04.2008 - Rus Haber Ajansı Ria Novosti'nin Geçtiği ve Kaynağından Yalanlanan Haberle İlgili Basın Açıklaması

11.04.2008 tarihli bazı basın yayın organlarında müvekkilim Muhterem Fethullah Gülen hakkında tamamen asılsız iddialara yer verilmiştir.

"Rusya'dan Fethullah Gülen'e darbe", "Rusya Fethullah Gülen Cemaatinin kökünü kazıdı" gibi başlıklarla çıkan sözkonusu yayınlarda; Rusya Yüksek Mahkemesi'nin aşırı radikal örgütlerle ve terörist gruplarla ilişkisi olduğu gerekçesiyle Fethullah Gülen'in Rusya'daki tüm faaliyetlerini yasakladığı" ileri sürülmüştür.

Sözkonusu iddialar tamamen gerçekdışı ve dayanaksızdır. Rusya'da Sayın Gülen hakkında açılmış herhangi bir dava bulunmamaktadır. Hiçbir araştırma yapılmadan kişiler aleyhinde bu şekilde iftira düzeyinde yayınlar yapılması objektif ve sorumlu gazetecilik ilkeleriyle bağdaşmamaktadır.

Bu tür iddiaların, devam etmekte olan yargı sürecini manipüle etmeye yönelik olduğunu kamuoyuna saygılarımızla sunarız.

Fethullah Gülen vekili

Av. Orhan Erdemli





10.07.2007 - Gülen, Bütün Partilere Eşit Yakınlıkta

10 Temmuz 2007 tarihli Milliyet Gazetesi'nde Ömer Erbil imzasıyla yayınlanmaya başlayan "Tarikatlar, dini cemaatler ve 22 Temmuz" başlıklı yazı dizisinde müvekkilim Sayın Fetullah Gülen ile ilgili gerçek dışı iddialarda bulunulmuştur.

Sözkonusu yazıda, her seçim döneminde tarikat şeyhleri ve cemaat önderlerinin destekledikleri siyasetçileri müritlerine işaret ettiği ve bu cümleden Fetullah Gülen'in cemaatini belli bir partiye ve bazı adaylara yönlendirdiği ileri sürülmektedir.

Öncelikle belirtmeliyiz ki, Muhterem Gülen herhangi bir tarikatın veya cemaatin lideri olmadığını, bu türden faaliyetler içinde bulunmadığını birçok kez bizzat kamuoyuna açıklamıştır. Buna rağmen, aynı iddiaların tekrar edilmesi iyi niyetle bağdaşmamaktadır.

Bilindiği üzere, Muhterem Gülen farklı düşünceleri bir zenginlik kabul ederek; ülkemizde ve dünyamızda sevgi ve barış ortamının sağlanması ve daha da geliştirilmesi yönünde ilmi ve fikri faaliyetlerde bulunmaktadır. Bu çalışmalar bireylere veya kuruluşlara bağlı olarak veya karşısında durularak yürütülen siyasi nitelikli faaliyetler değildir. Bilakis, bu çalışmalar gündelik politik çıkarlardan uzak, millet ve memleket menfaatlerini ve dünya barışını esas alan bir nitelik arzetmektedir. Bu bağlamda Sayın Gülen bütün siyasi partilere eşit yakınlıkta bulunmaktadır.

Dolayısıyla, Sayın Fetullah Gülen'le ilgili olarak ortaya atılan 'belli siyasi kişilerin ve partilerin desteklendiği veya karşısında durulduğu' yönündeki iddialar, müvekkilimin düşünce ve faaliyetlerinin yanlış algılanmasının veya yanlış anlatılmasının bir sonucu olabilir.

Diğer yandan, ülkemizin değerli insanları sağduyusuyla doğruyu kendisi takdir edebilecek ve seçimlerde hangi aday veya siyasi partiyi destekleyeceğine kendi hür iradesi ile karar verebilecek düzeydedir. Bu nedenle müvekkilim, vatandaşlarımızın özgür iradesinin yazıda iddia edildiği gibi yönlendirilmesini, insanlarımıza saygısızlık olarak kabul eder.

Bu vesileyle, Muhterem Fetullah Gülen'in hayatı boyunca yürüttüğü faaliyetlerin yegane amacının İslam'ın sevgi, barış, birlik ve beraberlik mesajlarının insanlara doğru biçimde anlatılması olduğunu; bu çalışmaların hiçbir makam, mevkii, maddi çıkar ya da siyasi beklenti ile bağlantısı bulunmadığını kamuoyuna saygılarımızla arzederiz.

10.7.2007

Fethullah Gülen vekili

Av. Orhan Erdemli





10.06.2007 - Fethullah Gülen'in, "Aracı Gazeteciler Kullanarak TSK'nın Subay Kademesini Hedef Aldığı" İddia Edilen Haberlerle İlgili Basın Açıklaması

Son günlerde bazı basın yayın organlarında; "Fetullah Gülen'in aracı gazeteciler kullanarak Türk Silahlı Kuvvetlerinin subay kademesini hedef aldığı" veya "Fetullah Gülen'e yakın bir televizyon kanalında Cumhurbaşkanının protesto edildiği" şeklinde gerçek dışı iddialar yayınlanmıştır. Yine bir yayın organında "Fetullah Gülen'in hararetle AKP'yi desteklediği" ileri sürülmüştür.

Sayın Gülen'in, "aracı gazetecisi" olmadığı, çeşitli konularda fikirlerini bizzat kendi yazıları veya konuşmaları ile kamuoyuna duyurduğu herkesin malumudur

Hal böyle olmasına rağmen, medyada yer alan bazı yazı veya haberlerin, müvekkilim Fetullah Gülen'le irtibatlandırılması; belli kurum ve kuruluşların veya kişilerin karşılıklı çatışma içinde gösterilmesi iyi niyetli bir yaklaşım olarak kabul edilemez.

Bilindiği üzere, muhterem Gülen farklı düşünceleri bir zenginlik kabul ederek; ülkemizde birlik ve beraberliğin, sevgi ve barışın tesisi, geliştirilmesi yönünde ilmi ve fikri faaliyetlerde bulunmaktadır. Bu çalışmalar belli kurum ve kuruluşlara bağlı olarak veya karşısında durularak yapılan siyasi nitelikli faaliyetler değildir. Bilakis, bu çalışmalar geçici politik çıkarlardan uzak, millet ve memleket menfaatlerini esas alan, her kişi ve kurumu kucaklayıcı bir nitelik taşımaktadır.

Bu çerçevede Muhterem Gülen'in yazı ve konuşmaları incelendiğinde; din, dil, ırk farkı gözetmeden insanlık ortak paydasında herkesin birbiriyle uzlaşarak anlaştığı; sevgi ve hoşgörünün hakim olduğu; gönüllerin hürmet ve saygı solukladığı; kin, nefret ve kavgadan uzak durulduğu; her mekanda huzur atmosferinin oluşturulduğu; güçlülerin adil davrandığı, zayıfların insanca yaşama fırsatı bulduğu; zan ve vehim ile hareket edilmediği; insanların birbirini yok etmek için değil, yaşatmak için çalıştığı; devletin ve milletin istikbali için elele birlikte yüründüğü; devlet kurumları yıpratılmadan uyum içinde hareket edildiği. Cumhuriyet ve demokrasinin daha da güçlendirilmeye çalışıldığı yönündeki düşüncelerin ifade edildiği açıkça görülecektir.

Dolayısıyla, bu duygu ve düşünceleri esas alan mütefekkir bir şahsiyete yöneltilen belli kurumların karşısında olma veya belli bir siyasi hareketin yanında olma şeklindeki iddialar yanlış bir algılamanın ürünüdür. Bu fikirlerde belli bir kurumun veya siyasi partinin yanında veya karşısında bulunma olgusu mevcut değildir.

Ülkemizde birlik ve beraberliği en çok ihtiyaç duyulan bu günlerde, milletimizi birbirine düşürmeye çalışanların oyunlarına gelinmemelidir. Muhterem Fetullah Gülen'in devlet büyükleri ve askerimiz konusunda yıllardır yaptığı samimi açıklamalar kamuoyu tarafından yakından bilinmektedir. Arzu edenler, müvekkilimin askere bakış açısı için, Sızıntı Dergisinde kaleme aldığı Haziran 1979 ve Ekim 1980 tarihli "Asker" ve "Son Karakol" başlıklı başyazılarına bakabilir çok uzun yıllar önce aynı fikirleri serdettiğini görebilirler.

Kamuoyunun Fetullah Gülen hakkında ortaya atılan mesnetsiz ve gerçek dışı bu iddialara itibar etmeyeceğine inanıyoruz, Saygılarımızla. 10.6.2007

Fethullah Gülen vekili

Av. Orhan Erdemli





31.03.2007 - Genelkurmay Andıcının Çalınmasıyla Gülen'in İlgisi Ne?

31.3.2007 tarihli bazı basın yayın organlarında, "Genelkurmay andıcının çalınması" iddialarıyla Sayın Fetullah Gülen'in ismi arasında dolaylı şekilde ilgi oluşturulmaya çalışılmıştır.

Hiçbir dayanağı olmayan bu iddialar hukuken iftira niteliğinde olup, bu tür olaylarla sayın Gülen arasında bağlantı kurma gayretleri tamamen art niyetlidir.

Daha önce de kamuoyuna açıklandığı üzere, müvekkilimin; Türk Milletinin gözbebeği olan Türk Silahlı Kuvvetlerinin veya herhangi bir ferdinin yıpratılması ile ilgili bir davranışı asla sözkonusu olamaz. Bilakis, muhterem Fetullah Gülen her zaman Türk Silahlı Kuvvetlerinin yanında; yıpratılmasının ise tam karşısında olmuştur.

Müvekkilim, daha kısa bir süre önce, bir takım internet sitelerinde bazı komutanlarımız hakkında yayınlanan iddiaları "katiyen tasvip etmediğini, çok çirkin, pek kaba ve edepsizce davranışlar olarak kabul ettiğini, yapılan saldırıları çok alçaltıcı, onur kırıcı bulduğunu" açıklamıştır. Buna rağmen, bu tür iddiaların hukuka aykırı olarak yinelenmesi, iyi niyetle bağdaştırılamaz.

Kamuoyunun, müvekkilim Fetullah Gülen hakkında ortaya atılan tamamen mesnetsiz ve gerçek dışı bu iddialara itibar etmeyeceğine inanıyoruz.

Saygılarımızla.

31.3.2007

Fethullah Gülen vekili

Av. Orhan Erdemli



* * *



Editörün Notu: Fethullah Gülen Hocaefendi'nin ismi resmî nüfus kayıtlarında "Fetullah" olarak geçmektedir.





07.02.2007 - Hrant Dink Cinayetinin Fethullah Gülen'le İrtibatlı Olduğunun İddia Edildiği Haberlerle İlgili Basın Açıklaması

19 Ocak 2007 tarihinde gazeteci Hrant Dink'e karşı gerçekleştirilen menfur cinayeti fırsat bilen ve müvekkilim Muhterem Fetullah Gülen'e husumeti ile bilinen marjinal bir çevre, son günlerde müvekkilime yönelik yeni bir karalama kampanyası başlatmıştır.

Müvekkilimin, yargılandığı davada beraat etmiş olmasını içine sindiremeyen bu çevre, bir süredir "yargıya rağmen infaz" şeklinde bir saldırı yürüterek müvekkilim aleyhinde ağır iftiralarda bulunmaktadır. Türk Ceza Kanunu 288. maddesi, yargılama kesin hükümle sonuçlanıncaya kadar, alenen sözlü veya yazılı beyanda bulunmayı yasaklamış olmasına rağmen, bu marjinal grup temyiz aşamasında olan davayı etkilemeyi amaçlamaktadır.

Kendilerini bağımsız yargının üzerinde gören bu kişiler, yasaları hiçe sayarak, yalan haberler ve uydurma deliller üreterek, cinayetle ilgili yürütülen soruşturmayı yönlendirmeye hatta yönetmeye çalışmaktadırlar. Toplumsal huzuru bozmaya çalışan bu grup, "suikastın arkasında Fethullahçı ekip var", "Dink cinayetinin Fetullah Gülen ile bağlantıları bulundu" şeklinde bir yalan rüzgarı estirerek, cinayet ile müvekkilim arasında irtibat kurmaya çalışmaktadır. Bu iddiaların, ülkemizin manevi dinamiklerine yöneltilmiş tamamen hayali, asılsız ve mesnetsiz iftiralardan ibaret olduğu aşikardır.

Muhterem Fetullah Gülen'in sevgi, hoşgörü ve diyaloga dayalı ilmi ve fikri faaliyetleriyle, iç barışımızı sağlamak için gösterdiği gayretler, insaf sahibi herkes tarafından bilinmektedir. Düşmanlıklara ve teröre karşı, hangi düşünce ve inançtan olursa olsun, cumhuriyet, demokrasi ve insan hakları ortak paydasında, ulusal uzlaşma oluşturmak, Sayın Gülen'in ısrarla vurguladığı konuların başında gelmektedir.

Müvekkilim, hangi amaçla olursa olsun şiddet kullanmayı kınamış; dini inancı gereği, bir insanı öldürmeyi bütün insanları öldürmeye denk saydığını söylemiştir. Sadece ülkemizde değil, bütün dünyada huzur ve barışın gerçekleşmesi için çaba gösteren böyle mümtaz bir şahsiyetin aleyhinde ortaya atılan bu maksatlı iddiaların hiçbir gerçek yönü bulunmadığını sağduyulu kamuoyu yakinen bilmektedir.

Bu basın açıklamasını, Hrant Dink'in öldürülmesinden sonra Muhterem Fetullah Gülen'in yayınladığı mesajla bitirmek istiyoruz :

"Hemen her kritik dönemde terörü kullanmaktan çekinmeyen şer güçler, bu defa amaçlarına ulaşamayacak, kimse Türkiye'nin yolunu kesmeyi başaramayacaktır.'

Kamuoyuna saygılarımızla duyururuz.

07.02.2007

Fethullah Gülen vekili

Av. Orhan Erdemli





14.09.2006 - Vatan Gazetesi'nde Yayınlanan "Erdoğan'la Gülen'in Arası Açılıyor" Başlıklı Haberle İlgili Basın Açıklaması

10 Eylül 2006 günü bir gazetede yayınlanan 'Erdoğan'la Gülen'in arası açılıyor' başlıklı haberde müvekkilim Fetullah Gülen hakkında bir takım gerçek dışı iddialar ortaya atılmıştır.

Sözkonusu yayında, Zaman Gazetesi yazarı Sayın Hüseyin Gülerce'nin son günlerde kaleme aldığı yazılardaki eleştirel ifadelerden hareketle 'Erdoğan'la Gülen'in arası açılıyor' şeklinde hayali bir hükme varılmıştır. Son aylarda ülkemizde yaşanan bir takım olaylar bu mesnetsiz hükümle irtibatlandırılarak, kamuoyunun da bu düşünceye itibar etmesi amaçlanmıştır.

Öncelikle belirtmek gerekir ki; Sayın Hüseyin Gülerce'nin sorumluluk duygusu taşıyan bütün yazarlar gibi, kendi düşüncelerini yazması veya konuşması gayet doğal karşılanmalıdır. Her yazarın makalesi de elbette ki kendisini bağlar. Bazı yazarları Sayın Fetullah Gülen'in sözcüsü gibi takdim etmek veya yazılarını Gülen'in düşüncelerine tercüman olan makaleler gibi sunmak gerçeklerle bağdaşmamaktadır. Zira kamuoyunun da yakından bildiği üzere, müvekkilim gerektiği zaman düşüncelerini yazılı veya sözlü olarak kamuoyu ile bizzat paylaşmaktadır.

Kamuoyuna açıkça duyurmak isteriz ki; Sayın Fetullah Gülen hayatı boyunca günlük politik faaliyetlerin dışında kalmış, belli bir siyasi partinin yanında veya karşısında olmamış; her zaman bütün siyasi partilere eşit mesafede durmuştur. Dolayısıyla, bir siyasi partinin desteklendiği yönündeki iddialar gerçek dışı olduğu gibi; bir siyasi parti veya siyasi ile arasının bozulması da söz konusu değildir.

Sonuç olarak, bir yazarın son günlerde kaleme aldığı makalelerin genelleştirilerek farklı mecralara kaydırılmasının tamamen yanlış bir tutum olduğunu; bu tür iddiaların Sayın Fetullah Gülen'i kısır siyasi çekişmelerin tarafı yapma gayretlerine matuf bulunduğunu kamuoyuna saygılarımızla sunarız.

Fethullah Gülen vekili

Av. Orhan Erdemli





03.03.2006 - 7. Cumhurbaşkanı Kenan Evren'in Kanal D'de Yayınlanan "Abbas Güçlü İle Genç Bakış" İsimli Programdaki İddialarıyla İlgili Basın Açıklaması

2 Mart 2006 tarihinde Kanal D'de yayınlanan 'Abbas Güçlü ile Genç Bakış' isimli programa 7. Cumhurbaşkanımız sayın Kenan Evren konuk olarak katılmıştır. Söz konusu programda sayın Evren, müvekkilim muhterem Fetullah Gülen hakkında gerçeklere aykırı açıklamalarda bulunmuştur.

Ayrıca, bu gün bazı internet sitelerinde yayınlanan haberlere göre sayın Evren, Marmaris'te yaptığı açıklamada 'Gülen'in başka yollardan para kazandığını, dinci örgütler tarafından toplanan paralarla okullar yapıldığını, bu nedenle okulların ucuz olduğu, okullara alınan çocukların beyninin yıkandığı' şeklinde asılsız iddialarını devam ettirmiştir.

CUMHURİYET

Sayın Evren'in, 'Cumhuriyetin temsili diye Fetullah Hoca kravat takmaz' şeklindeki sözü büyük bir talihsizliktir. Zira, bütün kamuoyunun yakından bildiği üzere müvekkilim hiçbir zaman Cumhuriyet'in karşısında olmamış, bilakis her zaman yanında ve destekçisi olmuştur.

Sayın Fetullah Gülen'in Cumhuriyet hakkındaki düşünceleri kitaplarında ve Kanal D dahil bir çok televizyon kanalında yayınlanan konuşmalarında açıkça yer almıştır.[1] Muhterem Gülen'in kitaplarına ve konuşmalarına bakıldığında, 'hürriyetin anası' olarak nitelendirdiği Cumhuriyet için 'yükselmiş ruhların idare şekli ve insan şerefine de en uygun olanıdır' demekte olduğu görülecektir. Müvekkilim Cumhuriyeti 'halkın intihab ve meşveret hakkı olan idare' şeklinde tanımlamakta ve onu ilk talim eden kitabın da Kur'an-ı Kerim olduğunu belirtmektedir. Sayın Gülen her zaman, Cumhuriyetin dinimizle hiçbir biçimde çelişki içinde olmadığını; 'Cumhuri idareyi Kur'an'a zıt göstermenin, ya maksatlı ya da bilgisizlik eseri' olduğunu vurgulamaktadır.

KRAVAT

Diğer yandan, müvekkilimin 'Cumhuriyetin temsili diye kravat takmadığı, kravat takma şartı koyduğu için Kenan Evren'le görüşmeye gitmediği' şeklindeki beyanlar her yönüyle gerçeklere aykırıdır. Bir kere, kravatın Cumhuriyetin simgesi olduğu iddiası, hiçbir mesnedi olmayan bir varsayımdır. Eğer öyle olsa, bu gün sokaklarda kravatsız gezen milyonları Cumhuriyet düşmanı ilan etmekten başka çare kalmazdı!

Sayın Evren, 'Fethullah Gülen'in İzmir'de müftü iken, devlet memuru iken dahi kravat takmadığı' yönündeki yönlendirme soru üzerine, 'hiçbir zaman takmadığını' söylemiştir. Oysa, müvekkilim hiçbir zaman müftülük yapmadığı gibi; kravatlı fotoğrafları bu güne değin onlarca belki yüzlerce defa medyada yer almıştır. Müvekkilimin arkadaşları ile çekilen fotoğraflarına bakıldığında, yanındaki kişilerin de hep kravatlı olduğu görülecektir. Bu durum, sayın Evren'in beyanlarının asılsız ve mesnetsiz olduğunu ortaya koymaktadır.

RÜŞVET

Sayın Evren konuşmasında 'iki profesörün Fetullah Gülen adına kendisini ziyarete geldiğini, rüşvet olarak yanlarında bir saat getirdiklerini' iddia ederek, müvekkilimi rüşvet gönderen bir kişi durumuna düşürmüş, ancak bu iki kişinin adını açıklamayacağını söylemiştir. Müvekkilim hayatı boyunca ne bir kişiye rüşvet vermiş ve ne de göndermiştir. Bilindiği üzere, her müddeinin, iddiasını ispat yükümü altında olduğu evrensel bir hukuk kuralıdır. Sayın Evren, bu kişilerin kim olduğunu, Gülen'le ne gibi bir ilgisi olduğunu açıklamak ve ispatlamak zorundadır. Aksi takdirde, mesnetsiz beyanlarla kişileri töhmet altında bıraktığı şeklindeki kamuoyu yargısından kurtulamayacaktır.

OKULLAR

Sayın Evren, Gülen'in okullarında Atatürk resimleri olduğunu, her şeyin bulunduğu bu okulların güzel olduğunu; ancak asıl melanetin dışarıda yapıldığını söyleyerek büyük bir üzüntüye yol açmıştır. Gerçekte müvekkilimin hiçbir okulu olmadığı kamuoyu tarafından bilinmektedir. Ancak müvekkilim, sayın Evren'in eğitim seferberliği başlattığı bir dönemde, cami kürsülerinden, konferans salonlarında halkımızı bu seferberliğe katılmaya, devletine destek vermeye teşvik etmiştir. Anadolu insanının bu tavsiye ve teşvikler neticesinde açtığı okulların müvekkilimin adına nispet edilmesi esasen doğru değildir. Bununla birlikte, bu okullar hep modern ve çağdaş eğitimi, bilimsel çalışmaları ile dikkat çekerek uluslar arası birçok başarıya imza atmıştır. Yurt dışında, ülkemizi milli değerlerimizi başarıyla temsil ederek, Türkiye'nin gönüllü fahri temsilcileri olmuştur.

Maalesef, ülkemizde uyuşturucu alışkanlığı, çeteleşme, şiddet, gasp, adam öldürme gibi suçlar liselere hatta ortaokullara kadar inmiştir. Hal böyle iken, müvekkilime nispet edilen özel okullarda bu güne değin hiçbir şekilde böyle bir suçla karşılaşılmamış olması takdire şayan değil midir? Nitekim cumhurbaşkanları, başbakanlar, bakanlar, milletvekilleri, siyasiler, yüksek komutanlar, işadamları, farklı düşüncelerden aydınlar, sanatçılar gibi bu okulları gezen ve inceleyen kişiler hep bu okullar hakkında olumlu görüşler beyan etmişlerdir. Sayın Evren'in, her zaman başarıları ile anılan bu okullar için sarf ttiği sözlerin hiçbir dayanağı bulunmamaktadır. Melanet kelimesini sokakta duyduğumuzda haya etmekte ve yüzümüz kızarmaktadır. Acaba, ülkemizde en yüksek makamlarda bulunmuş bir kişi, bu ifadeyi nasıl sarf edebilmiştir?

GÜLEN'İN GELİRİ

Muhterem Fetullah Gülen'in geliri, emekli maaşı ve telif haklarından ibarettir. Gülen'in başka yollardan para kazandığı iddiası tamamen hayal ürünüdür.

Dinci örgütler tarafından toplanan paralarla okullar kurulduğu, okulların giderlerinin bu paralardan karşılandığı, bu nedenle okulların ucuz olduğu, okullarda çocukların beyninin yıkandığı iddiaları da gerçeklerle bağdaşmamaktadır. Söz konusu okullar her yıl devletin yetkili kişi ve kurumları tarafından defalarca denetlenmiştir. Bu denetimlerde, bu iddialara ilişkin hiçbir husus tespit edilmemiştir. Bu okulların kendi öz kaynakları ile kurulduğu ve eğitim yaptığı kamuoyunda yakinen bilinmektedir. Bu okulların ücretleri de bilebildiğimiz kadarıyla, emsallerinden farklı değildir.

Söz konusu okullar, Atatürk ilke ve inkılaplarına bağlı aydın insanlar yetiştirmekte olup, bu okullarda çocukların beyninin yıkandığına dair hiçbir bulgu yoktur.

SIKIYÖNETİM

Sayın Evren, 'biz onu 12 eylül döneminde mahkemeye verdik İzmir'de Sıkıyönetim Mahkemesine gitti ve orada beraat etti. Ne yapalım, hakimler beraat ettirdi' demiştir. Üzülerek belirtmeliyiz ki, sayın Evren'i artık hafızasının yanılttığı anlaşılmaktadır. 12 Eylül döneminde müvekkilim İzmir Sıkıyönetim Mahkemesi'nde yargılanmamıştır.

Ancak, 12 Eylül 1980 tarihinden çok sonra, 1986 yılında, bir gazete haberi üzerine İzmir Devlet Güvenlik Mahkemesi Cumhuriyet Savcılığı tarafından müvekkilim hakkında bir soruşturma yürütülmüş ancak Savcılık makamı, incelenen yüzlerce kasette suç unsuru bulunmadığı gerekçesiyle müvekkilim hakkında takipsizlik kararı vermiştir.

İster Sıkıyönetim Mahkemesi ister DGM Savcılığı olsun; bir kişinin beraat etmesi veya bir soruşturma sonucu aklanması yadsınacak bir durum mudur, ki sayın Evren tenkitte bulunmaktadır. Malum olduğu üzere 'beraat kararı' bir kişinin suçsuz olduğunu, hukuk önünde aklandığını, haksız yere mahkeme önüne getirildiğini ortaya koyan hükümlerdir. Unutulmamalıdır ki söz konusu beraat veya takipsizlik kararlarını veren hakim ve savcılar bağımsız yargının birer unsurudurlar, yoksa yanılıyor muyuz?

CUMHURİYET VE DARBELER

Sayın Evren'in konuşmasında darbelerin övüldüğü nedeniyle, İzmir barosundan bir avukat tarafından Muğla Cumhuriyet Savcılığı'na suç duyurusunda bulunulduğu haberi basında yer almıştır. Esasen bu suç duyurusu, sayın Evren'in büyük çelişkisini kamuoyunun gözleri önüne sermiştir. O da, şudur: İddia gerçeğe aykırı olduğu halde, kravat takmamak mı Cumhuriyet karşıtlığıdır, Cumhuriyetimizin istikrarı önünde engeldir; yoksa darbeleri övmek, desteklemek, tekrarını arzulamak mı?

Kamuoyuna saygılarımızla sunarız.

Fethullah Gülen vekili

Av. Orhan Erdemli



* * *



[1.] Bkz: Ölçü veya Yoldaki Işıklar, c. 3, ss 26-29; Kanal D, Yalçın Doğan'la Güncel Programı 16.4.1997; 6.4.1997 tarihli Aksiyon Dergisi...





14.12.2005 - Fethullah Gülen, Hasan Cemal'in Kitabı Etrafındaki Tartışmaların Dışında

Değerli basın mensuplarımızdan Hasan Cemal'in meslek hayatının bir dönemine ilişkin kitabı kamuoyunda bir tartışma başlatmıştır. Kitapta adı geçen kişilerin, yazılanlara itiraz etmesi, eleştiride bulunması doğal karşılanmalıdır. Haksız, yanlış veya incitici olarak algılanan beyanlar karşısında herkesin hakkı olan bir tepkidir bu.

Ancak, bu tepkinin ilgili kişi ve konularla bağlantılı olması, fikri tartışmalarda dikkate alınması gereken temel etik kurallardan biridir. Şüphesiz ki basın mensupları da kişiler de bu etik yükümlülük altındadırlar.

Kitapta yapılan eleştiriler bir sayın basın mensubunu üzmüş veya öfkelendirmiş de olabilir. Ama bu durum, konuyla ilgisi olmayan şahıslara saldırgan bir üslupla yazılar kaleme almasını haklı kılmaz. Ancak, üzülerek ifade etmeliyiz ki, muhtevası veya diğer yönleriyle Sayın Fetullah Gülen ile hiçbir ilgisi olmayan bir kitabın yayınlanmasıyla başlatılan tartışmada, kendisi tümüyle haksız ve gerçek dışı iddialara maruz bırakılmıştır.

Muhterem Fetullah Gülen ortaya koyduğu fikirler, diyalog, toplumsal uzlaşma ve hoşgörü etkinliklerinin, dün olduğu gibi bugün de arkasında olduğunu her fırsatta ifade etmektedir. Tüm bu ilmi ve fikri faaliyetlere yönelik olarak, hakaret boyutuna varmadıkça yapılan her eleştiriyi ifade özgürlüğünün bir gereği olarak kabul etmiştir. Bunun en önemli tanıklarından biri de, Sayın Hasan Cemal'in kitabına karşı tepki koyan gazetecinin bizzat kendisidir. Nitekim Cumhuriyet Gazetesinin bu mensubunun müvekkilimle ilgili insaf ölçüleriyle bağdaşmayan karalayıcı bir yazısı nedeniyle açılan davada, 'amacım hakaret değil, eleştiriydi' şeklindeki ifadesi üzerine, bu beyanının samimi olduğu kabul edilerek davadan vazgeçilmiştir.

Ancak bu hoşgörü tavrının sayın gazeteci tarafından maalesef doğru algılanmadığı anlaşılmaktadır. Nitekim sayın basın mensubu, adının geçtiği kitapla ilgili yaptığı açıklamalarda müvekkilimi hedef alan asılsız iddialarda bulunmaktadır. Hatta kendine yönelik bir cephe kurulduğunu ileri sürerek, müvekkilimi bu cephenin içinde başkalarıyla işbirliği içinde göstermektedir. Halbuki eğer bir cepheden söz edilecekse, bu da Cumhuriyet Gazetesinin bazı yazarlarının da içinde bulunduğu, müvekkilimle ilgili yıllardır sürdürülen sistematik karalama kampanyasını yürütenlerdir.

Bu kampanyanın, hem basın ahlakı ilkelerine hem de hukuka aykırı olduğu yargı kararlarıyla da tespit edilmiştir. Ancak buna rağmen, her olayın arkasında müvekkilimin olduğunun rencide edici biçimde ileri sürülmesine devam etmek, hukuktan ziyade psikiyatriyi ilgilendiren bir sorun niteliğine bürünmektedir.

Fetullah Gülen'in düşünce sisteminde hiçbir cepheleşmeye yer olmadığı tüm kamuoyunun malumudur. Onun hoşgörü, uzlaşma ve diyalog yolundaki ilmi ve fikri faaliyetlerinin, dünyada ve ülkemizde cepheler oluşturarak insanların çatışmaya sürüklenmesine karşı bir çare olduğu apaçık bir hakikattir. Ülkemizin ve tüm insanlığın barışı için gösterdiği gayretlerde, şahsi tartışma ve çatışmaların tarafı olmadığı da başka bir gerçektir. Nitekim, ilmi ve fikri eserlerinde ve diğer uğraşlarında hiçbir zaman şahıslar hedef alınmamıştır. Her insanın sevgi ve saygıya layık bir varlık olarak kabulü daima temel şiar olmuştur.

Hal böyleyken, bir kitabın herhangi bir şekilde haber konusu yapılarak gündeme getirilmesiyle bir ilgisi ve bilgisi olmamasına rağmen, müvekkilimin söz konusu kitapla ilgili tartışmanın bir tarafı olarak gösterilmesi, her şeyden önce basın ahlakı ile bağdaşmaz bir durumdur. Kitabın muhtevasından rahatsızlık duyan gazeteci tabii ki buna cevap verebilir. Ancak, bunu vesile sayarak hiçbir bağlantısının olmadığı bir konuda müvekkilim hakkında hayal ürünü diyebileceğimiz hususları ileri sürmesinin asıl nedenini, kamuoyu gibi biz de merak etmekteyiz.

Bir kez daha vurgulamak isteriz ki, bu gazetecinin de Fetullah Gülen'in sevgi ve barış esasına dayalı ilmi ve fikri faaliyetleriyle ilgili eleştirileri olabilir. Ancak eleştirilerin onun ilgili olduğu konularda yapılması, fikri düzeyin korunmasına ve tartışma adabına uyulmasına önem veren herkes gibi, bizim de beklentimizdir. Aksi takdirde, söz konusu gazetecinin yaptığı gibi, eleştirildiği konularda cevap vermek yerine, konuyla bağlantısı olmayan şahsiyetler hakkında karalayıcı yöntemlere başvurmak, haklı eleştiriler karşısında çaresizliğin bir göstergesi olarak algılanır.

Fetullah Gülen'in dürüstlük, sevgi ve hoşgörü ilkelerine dayalı düşüncelerine, önyargısız yaklaşmayı başarması halinde, kuşkusuz bu sayın gazetecimiz de çıkmazlarına bir çare bulabilecektir.

Bunun için, müvekkilimi aslı olmayan isnatlara maruz bırakmakla uğraşmak yerine, onun en azından son dönemdeki açıklamalarına samimi olarak göz atması yeterli olabilirdi. O takdirde kendisinin 'Devletin değişmez vasıflarından Türk Milleti için yeni bir ikbal döneminden, Türk Milletinin sıçrayıp devletler muvazenesinde muhteşem yerini almasından' söz ettiğini okuyabilir ve bu düşüncelerin Türkiye Cumhuriyeti için en sağlam güvence oluşturduğunu anlayabilirdi. Böylece aynı zamanda bu sayın gazetecimiz de müvekkilimin mesaisini polemiklerle değil, ülke ve dünya sorunlarına çözüm üretmek için sarf ettiğini fark edebilirdi. Kamuoyuna saygılarımızla sunarız. (14.12.2005)

Fethullah Gülen vekili

Av. Orhan Erdemli



* * *



Editörün Notu: Muhterem Hocaefendi'nin nüfus kaydında ismi 'Fetullah' olarak geçmektedir.





10.01.2003 - 10 Ocak 2003 Tarihli Star Gazetesi'nin Yayını İle İlgili Basın Açıklaması

10 Ocak 2003 tarihli Star Gazetesi'nde 1. ve 11. sayfalarda yayınlanan yazılarda müvekkilim Fetullah Gülen hakkında tamamıyla gerçekdışı iddialar ortaya atılmıştır.

Sözkonusu yayında, son Yüksek Askeri Şura toplantısında, irticacı olduğu için yedi personelin Türk Silahlı Kuvvetlerinden ihraç edildiği ileri sürülmüş ve bu kişilerle müvekkilimiz arasında irtibat kurulmaya çalışılmıştır. Müvekkilimin sözkonusu iddia ve kişilerle hiçbir ilgisi bulunmamakta olup, bu asılsız ve mesnetsiz iddialarla müvekkilimin töhmet altında bırakılmaya çalışılması hukuka aykırı ve haksız bir tutumdur. Ayrıca, kamuoyunun da yakinen bildiği üzere, Yüksek Askeri Şura kararları Şura'nın iç bünyesinde gizli olarak yürütülen bir prosedürle alınmaktadır. Bu nedenle, bu konuda yapılan haberlerin de herhangi bir bilgi ve belgeye dayanması mümkün değildir. Bu haberlerin spekülasyondan öteye gitmeyeceği gibi, bu tür spekülasyonlarla kişilerin suçlanmasının Yasalara ve basın ahlak ve ilkelerine aykırı olduğu açıktır.

Müvekkilim Fetullah Gülen bütün ilmi ve fikri faaliyetlerini kamuoyuna açık olarak yasalar çerçevesinde yerine getirmiş olup; bu faaliyetleri ile kamuoyunun, devlet adamlarının ve toplumun her kesiminden bir çok kişinin teveccüh ve takdirini kazanmıştır. Muhterem Fethullah Gülen, her zaman devletimizin askeri ve milletiyle birlik ve beraberlik içinde olması gerektiğini, ülke barışının ve toplumsal huzurun ancak bu temel düşünce ile sağlanabileceğini savunmuştur. Halkımızın gözbebeği olan Türk Silahlı Kuvvetlerinden her vesileyle 'Kahraman Ordumuz', 'Peygamber Ocağı' şeklinde bahseden böyle bir şahsiyetin, Türk Silahlı Kuvvetleri içinde herhangi bir oluşum veya örgütlenmeyle ilgi ve alakasının olamayacağı aşikardır. Bu tür haberlerin belli maksatlarla yapıldığını sağduyulu herkesin en iyi şekilde takdir edeceğine inanıyoruz. (10.01.2003)

Fethullah Gülen vekili

Av. Orhan Erdemli





19.12.2002 - Doç. Dr. Necip Hablemitoğlu'na Yapılan Menfur Saldırı İle İlgili Basın Açıklaması

Doç. Dr. Necip Hablemitoğlu'na 18.12.2002 günü yapılan menfur saldırı, esasen ülkemizdeki toplumsal barışı, demokrasiyi ve hukuk devletini sarsmaya yönelik bir suikasttır. Dileğimiz ve ümidimiz olayın bir an önce bütün yönleriyle aydınlatılarak faillerin adalet önünde hesap vermesidir. Ancak bunun yanında, böyle hain cinayetler sonrasında olayla ilgisi olamayacak şahsiyetleri zan altında bırakma çabalarına da dikkat etmek gerekir. Nitekim, geçmişte meydana gelen bir çok cinayet sonrasında da bu tür saptırmalar yaşanmış, olayla ilgisiz kişiler töhmet altına sokularak mağdur edilmeye çalışılmıştır. Toplum olarak, geçmişte yaşanan acı olaylardan gerekli dersi alıp, terörü kullananların oyununu bozmalı, terör bahanesiyle masum insanların iftiraya maruz bırakılmasının teröre hizmet etmek anlamına geldiğinin bilincinde olmalıyız.

Bu suikast sonrası bazı medya kuruluşlarında yer alan 'Necip Hablemitoğlu'nun; Fethullah Gülen davasına müdahil olarak katıldığı, davada aleyhte tanıklık yaptığı, Gülen davasına rapor yazdığı, verdiği bilgilerle Gülen hakkında ek iddianame hazırlandığı'' gibi iddialar gerçek dışıdır. Bu iddialarla kamuoyu yanıltılarak sevgi ve barışın simgesi olan müvekkilim hakkında kuşku uyandırılması hiçbir insaf ölçüsüyle bağdaştırılamaz.

Kamuoyu tarafından yakinen bilindiği üzere, ülkemizde esenliğin, istikrarın, birlik ve beraberliğin kök salmasını istemeyen bir takım şer odakları belli dönemlerde sahneye çıkmaktadır. Bu odaklar ülkemizde iç karışıklık ve güvensizlik ortamı oluşturmaya yönelik suikastler düzenleyerek toplum barışına darbe vurmaktadırlar. Doç. Dr. Hablemitoğlu'na düzenlenen saldırı ile bu şer güçlerin meş'um amaçlarla yeniden sahneye çıktığı görülmektedir. Aslında, Hablemitoğlu'na sıkılan kurşun toplum barışına, ülke huzuruna sıkılmıştır.

Bütün Türkiye'nin bu tür karanlık oyunlar karşısında uyanık ve sağduyulu olması, biran önce bu cinayetlerin çözülmesi için üzerine düşen görevi yerine getirmesi gerekir. Özellikle basın yayın organlarının böyle dönemlerde daha fazla sorumluluk bilinci içinde hareket etmesi, bu alçak saldırıyı istismar etmek isteyenlerin oyununa gelmemesi gerekirken, hoşgörü ve uzlaşmanın öncüsü mümtaz şahsiyetleri töhmet altında bırakabilecek yayınlar yapılması hedef saptırmaktan başka bir anlam ifade etmemektedir.

Müvekkilim muhterem Fethullah Gülen ülkemizde ve dünyada, özellikle hoşgörü, diyalog, sevgi, toplum barışı ana temasındaki fikir ve çalışmaları ile tanınmış, devlet adamları, siyasetçiler, sanatçılar, işadamları, farklı din mensupları ile her kesimden bir çok insanın teveccühüne mazhar olmuş bir kişidir. Ömrünü sevgi, hoşgörü ve diyaloğa adamış, terörün her türlüsüne karşı durmuş böylesine mümtaz bir şahsiyeti zan altında bırakmaya yönelik yayınların amacını aziz Türk Milletinin en iyi şekilde takdir edeceğine inanıyor, bu menfur cinayeti kınıyor, Doç. Dr. Hablemitoğlu'nun ailesine başsağlığı diliyoruz.

Fethullah Gülen vekili

Av. Orhan Erdemli





08.09.2002 - ''Emniyet'te Fethullahçı Örgütlenme'' Haberiyle İlgili Basın Açıklaması

Söz konusu haberde 'Elazığ Emniyet Müdürlüğünün yaptığı bir operasyon sonucu Fethullah Gülen cemaatinin Emniyet içindeki yapılanmasının ortaya çıkarıldığı' iddia edilmektedir.

Öncelikle haberin kendi içinde çelişki taşıdığını vurgulamak gerekir. Zira haberin başında Elazığ Emniyet Müdürlüğünün 'operasyonundan' bahsedilirken, haberin içeriğinde ise herhangi bir operasyonun söz konusu olmadığı, esasen haberin 'Elazığ'da bir camide bulunan çanta içindeki notlara' dayandığı anlaşılmaktadır.

Kamuoyu tarafından da bilindiği üzere, müvekkilim hakkında Ankara Devlet Güvenlik Mahkemesi'nde bir dava görülmektedir. Aynı iddialar daha önce de ortaya atıldığından görülmekte olan davada Mahkemece bu hususlar araştırılmıştır. Emniyet içinde Fethullahçı yapılanma iddiaları hakkında Emniyet Genel Müdürlüğü 81 ilde tahkikat yaptırarak bu konuda raporunu tamamlamış ve Ankara Devlet Güvenlik Mahkemesi'ne göndermiştir. Söz konusu raporun sonuç kısmında aynen şöyle denilmektedir;

'Yapılan soruşturmalar neticesinde iddiaları teyit edici somut hiçbir gelişme kaydedilmemiş, ismi geçen personele ve Fethullah Gülen grubuna yönelit tüm istihbarat metot ve teknikleri kullanılmak suretiyle yaptırılan tahkikatlar çerçevesinde, Emniyet teşkilatı içerisinde Fethullahçı bir örgütlenme ve yapılanmanın olduğuna ilişkin herhangi bir tespit yapılmamıştır.'

Hal böyle iken, Emniyet Genel Müdürlüğü'nün 22 Temmuz 2002 tarihli söz konusu raporu Ankara DGM'ye göndermesinin hemen ardından, her yönüyle kuşku uyandırıcı böyle bir olayın ortaya atılmasını, bir süredir bazı çevrelerin müvekkilim aleyhinde yürüttüğü provokasyonun bir devamı olarak algılıyoruz.

Söz konusu çevreler yargıya haksız müdahalelerde bulunarak, adil ve bağımsız bir yargılanmanın yapılmasını engellemek istemektedirler. Bir camide bulunduğu söylenen çanta içindeki notlara dayanarak Muhterem Fethullah Gülen'in suçlanması yargıya müdahale teşkil etmektedir. Nitekim olayın gelişimi hayatın olağan akışına aykırı olup, her tarafı kuşku doludur. Bu olayın müvekkilimle hiçbir ilgisi bulunmamaktadır.

Suçluluğu bir yargı kararıyla sabit olmadan kişilerin suçlu gösterilemeyeceği evrensel bir hukuk kuralıdır. Bir takım sözde notlara dayanarak müvekkilimin kamuoyunda suçlu olarak sunulması, bu en temel hukuk kuralının çiğnenmesi ve yargısız infazdır. Kamuoyuna saygıyla duyurulur.

Fethullah Gülen vekili

Av. Orhan Erdemli





06.09.2002 - Sabah Gazetesi'nin Vize ve Pasaport Haberi İle İlgili Basın Açıklama

Kamuoyuna Mecburi Açıklama

'29 Ağustos 2002 tarihli Sabah Gazetesi'nde çıkan bir haber, 30 Ağustos günkü Cumhuriyet Gazetesi tarafından da tekrarlandı. Manşetten verilen ve birinci sayfayı kaplayan bu haberde esasen iki iddia var: 1- Türkiye büyükelçiliği Fethullah Gülen'in pasaportunun süresini uzatmadı. 2- ABD Adalet Bakanlığı onu sınırdışı etme kararı aldı. Her iki bilgi de hilaf-ı hakikattir. Pasaportum 23 Mayıs 2005'e kadar uzatılmıştır. ABD makamları da böyle bir tebligatta bulunmamıştır'

'Aziz milletim! Bu kabil haberler karşısında lütfen dikkatli olunuz. Ben, tedavi ihtiyacı ile gurbette gittim. ABD'de kaldığım evin bahçesine bile çıkmayan bir uzlet halet-i ruhiyesi içindeyim. Cenâbı Hakk'ın bana bir ihsanı olarak ömrümü dinime, milletime, vatanıma ve devletime sadık olarak geçirdim. Kanun ve nizamlara aykırı hiçbir faaliyetim olmadı. İlmi ve içtimai hizmetler yapmaya çalıştım. Bana ait kitaplar ve makaleler ile kasetlere alınan vaazlar meydandadır. Ben fani varlığı itibariyle, yazacağım kalemi bile tutmaktan aciz bir haldeyim. Ben nerede, vehmettikleri işleri yapacak adam nerede?

Aziz milletim! Ben yaşama zevkini bırakıp yaşatma aşkına gönül verdim. İnsanlara Allah'ı ve O'nun dinini anlatmaya çalıştım. Geri kalmışlığın kendilerine bir kader olarak telkin edildiği yeni nesillere ümit aşılamaya, kendilerine güvenmeleri için sebepler olduğunu anlatmaya gayret ettim. Tarihte gösterdiğimiz başarıların çağımızda da gerçekleştirilebileceğini anlattım. Bunlar kısmen gerçekleşince, rüyalarının çıktığını gören halkımız bu hizmetlere uyandı. Kimseyi incitmeden yürüyen bu hizmetlerden, şeytandan ve Türk milletinin azılı düşmanlarından başka hiçbir insan rahatsız olamaz.

Hastalıklarla sarmaş dolaş yaşadığım, hayatı bir yük gibi omzumda taşıdığım şu günlerde tek dileğim; milyonda bir ihtimali bile değerlendirip bu hayırlı işlerin altında baka gayeler arayanların bir kere de binlerce güzel misalden hiç olmazsa birini görmeleri ve birkaç dakikalığına olsa müsbet düşünmeleridir.'





12.04.2002 - Fethullah Gülen Hocaefendi'nin Sağlık Durumuyla İlgili Basın Açıklaması

31 Mart 2002 günü kalbindeki ciddi ritm bozukluğu ve şok tablosu nedeniyle Amerika'daki Pocono Medical Center'da acil tedavisi yapılan ve hayati tehlikeyi atlatan Sayın Fethullah Gülen'e 8 Nisan 2002 tarihinde Cleveland Clinic'te ileri tetkik amacıyla PET Scan ve koroner anjiyografi yapılmıştır.

İncelemeler sonucunda hastanın iki kalp damarında önemli darlıklar tespit edilmiştir. Darlık saptanan bölgeleri açmak için balon ile stent (çelik kafes) yerleştirilmesi uygun görülmüştür. Ancak hastanın diyabet problemleri nedeniyle stentlerin tekrar tıkanma riski yüksek bulunduğundan, bir süre sonra klinik kullanıma girmesi beklenen ve tekrar tıkanma oranı oldukça düşük olan yeni tür ilaç kaplı stentlerin yerleştirilmesinin daha uygun olacağı düşünülmüştür.

O zamana kadar yakın doktor nezaretinde yoğun bir ilaç tedavisine tabi tutulması kararlaştırılan hastanın kalp-damar problemlerinin yanısıra tansiyon ve şekerinin de kontrol altına alınması amacıyla ilaçlarını muntazaman alması, sıkı diyet uygulaması, günlük yürüyüş yapması ve stresten uzak kalması önemle tavsiye edilmiştir.

Kamuoyuna saygıyla duyurulur.





02.04.2002 - Fethullah Gülen Hocaefendî'nin Sağlık Durumu İle İlgili Basın Açıklaması

Koroner yetmezliği, diabet ve hipertansiyon nedeniyle bir süredir Amerika'da doktor gözetiminde tedavi gören Fethullah Gülen'in 31 Mart 2002 sabah saatlerinde genel durumunun bozulduğu görüldü.

İlk değerlendirmede ciddi hipotansiyon (tansiyon düşüklüğü), terleme, şiddetli çarpıntı ve şok tablosu saptandı. Çekilen elektrosunda kalbinde yeni başlayan atriyal fibrilasyon (ritm bozukluğu) olduğu belirlendi. Aynı zamanda ciddi koroner yetersizlik de bulunduğundan hayati tehlike arz eden durum karşısında Fethullah Gülen'e ilk müdahale yapıldı ve acil ambulans çağrılarak Pocono Medical Center'a kaldırıldı.

Hemen koroner yoğun bakım ünitesine alınan hastanın gerekli ilaç tedavisine cevap vermemesi ve şok tablosunun devam etmesi üzerine elektroşok yapılması planlandı. Ancak üç elektroşoktan sonra kalp ritminde kısmen düzelme sağlanan hasta, şok tablosundan çıkmaya başladı. Yine de yeterli düzeye gelmeyen kalp ritmini desteklemek amacıyla geçici kalp pili takıldı. Pil uygulaması başarılı oldu. Diğer ilaç tedavilerine de devam edilen Fethullah Gülen'in genel durumunda ertesi gün düzelme görüldü. Geçici pil çıkarıldı.

Hayati tehlikeyi şu an için atlatan ve yoğun bakım'dan çıkarılan Fethullah Gülen'in kalbindeki ritm bozukluğu kontrol altına alınmakla beraber kısmen devam ediyor. Ayrıca koroner yetersizliğe ait bulgular da mevcut. Halen doktor müşahedesi altında tutulan hastaya koroner yetersizliğinin tedavisi için anjiyografi, ritm bozukluğunun düzeltilmesi içinse elektrofizyolojik çalışma yapılması önerildi. Acil müdahale sürecinde yıpranan hasta bir müddet dinlendikten sonra bu amaçla daha ileri bir kardiyoloji merkezine götürülecek.

Dr. Hüseyin Çopur

Fethullah Gülen'in Özel Doktoru





17.03.2001 - Fethullah Gülen Tarikat Lideri Değil

ABD'nin yıllık insan hakları raporunda Gülen davasına geniş yer verildiğinden bahisle, müvekkilim Fethullah Gülen hakkında gerçeklere aykırı bir yayına yer verilmiştir. Söz konusu yayında müvekkilim Fethullah Gülen'in 'ılımlı bir İslami tarikat lideri' ve 'dini cemaat önderi' olduğu şeklinde ifadeler kullanılmıştır.

Müvekkilimin kamuoyuna bizzat defaatle açıkladığı üzere, kendisi herhangi bir isim ya da nam altında hiçbir tarikatın kurucusu, lideri veya herhangi bir cemaatin önderi olmayıp, bu türden faaliyetlerin içerisinde de değildir. Muhterem müvekkilim memleketimizin, milletimizin ve bütün insanlığın meselelerine karşı hassasiyet gösteren mütefekkir bir şahsiyet olarak, bu meselelerin çözümü bakımından bütünüyle yasal çerçevede fikri mesai sarf eden bir ilim ve fikir adamıdır. Nitekim bu ilmi gayretler neticesinde ortaya çok sayıda fikri eser çıkmış ve bunlar kamuoyu nezdinde büyük rağbet ve kabul görmüştür.

Fethullah Gülen, en son olarak, 1 Mart 2001 tarihli Radikal gazetesinde 8. sayfada yayınlanan yazı dizisinde kendine sorulan bir soruya karşılık aynen 'Bir tarikat geleneğini sürdürüyor olsam bunu ifade ederim.' demek suretiyle, herhangi bir tarikat faaliyeti ile ilgisi bulunmadığını ifade etmiştir. Yine aynı yayında müvekkilim cemaat kelimesinin daha ziyade dini topluluklar için kullanıldığını, oysa kendisinin hizmet fikriyle yola çıktığını, farklı düşünceden insanlarla diyalogda bulunduğunu, insanları iyiye ve doğruya teşvik ettiğini, dolayısıyla herhangi bir hareketin veya dini cemaatin lideri olmadığını da belirtmiştir.

Bu vesileyle, yayında yer alan ve müvekkilimle ilgili olarak kullanılan 'tarikat lideri' veya 'dini cemaat önderi' biçimindeki nitelendirmelerin gerçekle bağdaşmadığını kamuoyuna saygılarımızla duyururuz.'

Fethullah Gülen Vekilleri





06.01.2001 - Fethullah Gülen'e Sinsi İftira

'Son iki gündür bazı basın organlarında müvekkilim Sayın Fethullah Gülen hakkında gerçek dışı iddialar yer almıştır. Sağduyulu bütün kamuoyu söz konusu kişilerin Gülen'in şahsında ülkemizde hoşgörü, diyalog ve ulusal uzlaşma çabalarını bertaraf etmek istediklerini gayet iyi bilmektedir. Müvekkilimin ilmi ve fikri faaliyetleriyle toplumsal barışımızın sağlanması yönünde yıllardan beridir, ortaya koyduğu bu düşünceler dolayısıyla toplumumuz nezdinde büyük bir kabul görmesine karşılık bazı çevreler ona karşı bir iftira organizasyonu kurmuşlardır. İşte Sayın Gülen'in yabancı bir ülkenin ajanlığı ile suçlanması da bu komplo organizasyonunun tipik örneklerinden biridir. Söz konusu iftirayı ortaya atan kişinin hakkında açılan davalar halen devam etmekte olup bu şahsın müvekkilimize karşı düşmanca husumetini tüm kamuoyu bilmektedir.'

Gülen'e karşı düşmanlığını gizlemeyen bir kimsenin ajanlık suçlamasında bulunmasının yadırganmamakla birlikte bunun basın organlarınca ciddiye alınmış olmasının esef verici olduğunun vurgulandığı açıklamada şöyle denildi: 'Bundan daha üzüntü verici olan, adaleti sağlamakla yükümlü bir kişinin böyle bir iftiranın yer aldığı adı sanı belirsiz bir yayını, müvekkilimizin yargılanmakta olduğu dava dosyasına koymasıdır. İddianame hazırlanırken devletin bütün yetkili makamlarından Gülen hakkında bilgi sorulmuş, hiçbirisinde yabancı ülke ajanlığı iması dahi söz konusu olmamıştır. Hal böyle iken devletin yetkili makamlarının bilgilerine değil de müvekkilimize düşmanlığı ile övünen bir çevrenin iftiralarına itibar edilmesinin nedenini öğrenmek istiyoruz.'

Fethullah Gülen'in Avukatı

Orhan Erdemli





15.02.2000 - Pendik'te Verdiği Vaazda Hizbullah Terörünü Desteklediği İddiasına Açıklama

15.02.2000 tarihli Cumhuriyet Gazetesi'nde, Fethullah Gülen hakkında bütünüyle iftira ve karalama niteliğinde bazı yayınlara yer verilmiştir. Söz konusu yazıların birinde Gülen'in 1992 yılında Pendik Camii'nde ramazan ayında verdiği ve 40-50 bin kişinin dinleyici olarak katıldığı vaazında (hizbullah) olarak adlandırılan terör örgütü ile onun vahşi eylemlerini övdüğü gibi tahkir edici bir isnatta bulunulmaktadır. Yine aynı tarihli gazetedeki diğer bir yazıda ise Kartaldaki 21. Yüzyıl Koleji'nin Fethullah Gülen'e ait bir turizm şirketine satıldığı ve bundan sonra işbaşına gelen yeni yöneticilerin öğrencilere zorla namaz kıldırdıkları gibi bütünüyle gerçek dışı bir iddia ortaya atılmıştır.

Öncelikle belirtmeliyiz ki, Fethullah Gülen'in sahip olduğu herhangi bir şirket veya kuruluş olmadığı gibi yazıda adı geçen okulun eski veya yeni sahipleri ile kendisinin uzak yakın bir münasebeti bulunmamaktadır. Bu nedenle yazıdaki bu yöndeki iddia tamamıyla uydurma bir yakıştırmadır. Ayrıca, her zaman hoşgörü ve sevgiyi temel şiar etmiş olan Fethullah Gülen'in her hangi bir eğitim müessesesinde veya başka bir yerde kişilere şu veya bu inanç yönünde bir zorlamaya maruz bırakılmalarını asla tasvip edemeyeceği apaçık bir gerçektir. Nitekim, kendisinin ilmi ve fikri eserleri incelendiğinde Fethullah Gülen'in düşüncelerinin her türlü zorbalığa, cebir ve şiddete karşı olduğu kolaylıkla tespit edilebilir. Ancak bu gerçeklere rağmen Cumhuriyet Gazetesi'ndeki böyle asılsız iddiaların ortaya atılmasının nedeni onun hoşgörü ve ulusal uzlaşma yolundaki ilmi ve fikri faaliyetinin sağduyulu kamuoyunda büyük bir kabul görmesinin önüne geçmektir.

Diğer yandan, Fethullah Gülen'in 1992 yılında binlerce kişinin huzurunda verdiği bir vaazda kutsal kitabımız Kur'an-ı Kerim'de birçok defa geçen hizbullah ve cihad kavramlarını islamın sevgi ve hoşgörü ile Allah'ın birliği düşünceleri çerçevelerinde yorumlamasını bugünkü vahşi bir terör örgütü ve onun canilerini övdüğü biçiminde yorumlamak, hiçbir insaf ölçüsüne sığmayan ağır bir iftiradır. Ayrıca, belirtmek gerekir ki, Diyanet İşleri Başkanımız kamuoyuna yaptığı açıklamada Kurani bir terim olan hizbullah sözcüğünün bu cinayet şebekesiyle yanyana kullanılmasının yanlışlığına işaret etmiş ve islamı anlatan vaazlarda hizbullah kelimesinin kullanılmasını son derece tabi olduğunu söylemiştir. İşte Fethullah Gülen de söz konusu vaazında hizbullah kelimesini bir Kur'ani terim olarak yorumlamış ve aynı konu hususunda bu terimi Yunus Emre'nin fikirleriyle izah etmiştir. Bu durumda Cumhuriyet Gazetesi'nde yer alan ve hiçbir izan ve vicdan sahibi kişinin kabul edemeyeceği bu ağır karalamanın ne kadar art niyetli ve meşum amaçlarla yapıldığını göstermektedir. Yine aynı vaazda Fethullah Gülen cihadın anlamını açıklarken bu kelimenin zaman içerisinde farklı anlamlar taşıdığına işaret etmiştir. Ancak, söz konusu yazıda vaazın sadece bir bölümü alınarak Fethullah Gülen'in cihad hakkındaki düşünceleri çarpıtılarak kamuoyuna duyurulmuştur. Nitekim Gülen'in, cihad konusunda yıllardan beri yazılı ve sözlü eserlerinde ortaya koyduğu düşünceler incelendiğinde gazetedeki haberin ne büyük bir çarpıtma olduğu açıkça ortaya çıkmaktadır. Fethullah Gülen bu eserlerinde, İslam'daki esas büyük cihadın nefisle, kötü duygu, düşünce ve gayrı meşru arzularla mücadele anlamına geldiğini; küçük cihadın ise haksız saldırılara karşı insanın ve toplumun meşru müdafaa şeklindeki savunma olduğunu söylemektedir.

Bütün bu düşünceler ile onun hoşgörü, ulusal uzlaşma ve diyalog yönündeki çabaları milletimiz ve devletimizin başta hizbulvahşet terörü olmak üzere her türlü teröre karşı verdiği meşru mücadelenin en büyük manevi desteğidir. Bilindiği üzere terörle mücadelede sadece hukuku ve güvenlik tedbirleri yeterli olmayıp, teröre karşı bütün toplumun ortak değerlerde birleşerek tepki göstermesi de bir zorunluluktur. İşte Fethullah Gülen'in fikirleri de toplumumuzun teröre karşı dirençli ve uyanık olmasını sağlayıcı manevi bir moral kaynağıdır. Bu durum toplumun geniş kesimlerince kabul edilmesine karşılık Cumhuriyet Gazetesi'ndeki bu yazılarda olduğu gibi bazı çevreler her fırsatta toplumumuzda dine karşı yüksek hassasiyeti olan milletimizi ve onun manevi dinamiklerini karalamak istemektedirler. Nitekim, Sayın Başbakan ve Başbakan Yardımcısı Devlet Bahçeli de; 'bir terör örgütünün bahane edilerek dindar insanlarımızın rencide edilmesinin terör örgütlerinin işine yarayacağını' söylemişlerdir. Devlet adamlarımızın ve toplumumuzun teröre karşı bu bilinçli tutumuna karşılık bazı çevrelerin iftira ve yalanlarla terörün panzehiri olan hoşgörü ve ulusal uzlaşma düşüncesine yönelik saldırılarının milletimiz ve hukuki merciler nezdinde gerekli cevabı alacağı kuşkusuzdur. Saygılarımızla.

Fethullah Gülen Vekilleri





12.02.2000 - İslam'ın Teröre Bakışı Hakkında Basın Açıklaması

Ne acıdır ki, temelde sulh, selâm, esenlik, emniyet ve güvene dayanan İslâm, bazı çevrelerce terörizmle aynıymış gibi gösterilmektedir. Bu çok büyük, tarihî bir hatadır; zira temeli itibariyle emniyet ve güvene dayanan bir sistemin terörle örtüştürülmesi, her şeyden önce İslâm'ın ruhunu bilememenin ve onu kendi ruhuyla kavrayamamanın ifadesidir. Müslümanlığı, onu yanlış temsil eden azın azı bir kısım zavallıların tavır ve davranışlarında değil, kendi kaynaklarında, tarihinde ve hakikî temsilcilerinde aramak gerekir. Doğrusu şu ki, İslâmiyet'te sertlik, huşûnet ve bağnazlık yoktur. O, her yönüyle bir afv u safh ve hoşgörü dinidir. Hazret-i Mevlâna, Yunus Emre, Ahmed Yesevî gibi pek çok sevgi ve hoşgörü sultanı evliya ve asfiya, İslâm'ın bu yönünü çok güzel ifade etmiş ve hayatları boyu hep af, müsamaha, silm, selâmet, muhabbet ve güven soluklayarak, birer sevgi ve hoşgörü abidesi haline gelmişlerdir.

Cihad, Hadisi Şeriflerde, 'büyük cihad' adı verilen ve nefisle, kötü duygu, düşünce ve gayr-i meşru arzularla mücadeleye dayanan asıl cihadın dışında kalan cihad şekli 'küçük cihad' veya daha çok 'kıtal' adıyla anılır. Kaldı ki, bunun ilk şekli olarak Kur'an'da 'malla cihad'dan bahsedilir ki, kişinin sahip olduğu mal, bilgi gibi varlık unsurlarını Allah yolunda harcaması, bu hususlarda başkalarını faydalandırması demektir. Bu da bir cihattır. Ancak bundan sonra gelen ve maalesef İslâm'da tek cihad şekliymiş gibi takdim edilen 'cihad' ise, müdafaa veya i'lâ-yi Kelimetullah (Allah Kelimesi'ni yükseltmek) yolunda engelleri kaldırmaya yönelik bazı hususî şartlara dayanan bir mevzudur. Konuyla alâkalı olarak tarihimizden pek çok örnek de verebiliriz.

Meselâ biz millet olarak, en son Trablusgarp, Çanakkale ve Kurtuluş Harbi gibi pek çok cephede destansı mücadeleler vermişizdir. Bu mücadeleleri verirken de, 'Ölürsem şehit, kalırsam gazi' anlayışıyla hareket eden Mehmetçiklerimizi ve komutanlarını hep aziz bilmiş, yüceltmiş, bilhassa Cumhuriyet tarihi boyunca her yıl yapa geldiğimiz kutlamalarda bu mücadeleleri birer destan olarak anmışızdır.Böyle yapmayıp da, ülkemizi işgal etmek için gelen düşmanla 'cihad' etmek yerine, 'Bizi medenileştirmek için gelmiş olmalısınız; ne iyi ettiniz de geldiniz! Hoş geldiniz, safalar getirdiniz!' mi demeliydik?.

Savaş, istenilmese de, ki Kur'an-ı Kerim'de insanlara hoş gelmeyecek bir şey olduğu belirtilir insanlık tarihinin en önemli realitelerinden biridir. Bütün insanlar veya en azından, insanlığın büyük ve hakim çoğunluğu 'büyük cihad'da, yani nefis terbiyesinde başarılı olmadığı ve yeryüzünde zulüm yerine adalet hakim olmadığı sürece, bu realite devam edecektir. Onu, ne Birinci Dünya Savaşı'ndan sonra kurulan Cemiyet-i Akvam, ne de İkinci Dünya Savaşı'ndan sonra kurulan Birleşmiş Milletler önleyebilmiştir. Bugün de savaş dünyanın değişik yerlerinde sürüp gitmektedir. Gitmektedir ki, Amerika, yanına bizi ve daha başka müttefiklerini de alarak Sırplara iki defa müdahale etme gereği duymuştur. Bunun için ordular beslenmekte, çok büyük yatırımlar yapılmaktadır. Önemli olan bu realiteyi inkâr değil, onu mümkün olan en insanî seviyeye getirmektir. İşte İslâm, getirdiği prensiplerle bunu yapmış ve tarihte belki ilk defa bu konuda kesin kaideler koymuştur.

İslâm adına ortaya çıktıklarını iddia eden bazılarının, usûl-fürû dengesini kuramayıp, yanlış ve umûmîleştirilmiş bir cihad anlayışıyla kin, nefret ve kavgayı ön plana çıkarmaları, onların yanlışıdır; olsa olsa, patolojik bir durum olabilir. Her millet, her din, her sistem içinde, aykırı unsurlar çıkabilir. İslâm, ferdî ihkak-ı hakkı yasakladığı gibi, hayatı en büyük bir değer kabûl etmiştir. Bir ülke içinde, 'Din, dâhilde menfî olarak kullanılmaz' kaidesiyle anarşiyi, terörü kesinlikle menetmiş, en ağır cezaları bu suçlar karşılığında koymuştur. Ayrıca, 'müsle' denilen işkenceyi, ölülerin bile herhangi bir uzvunun kesilmesini yasaklamıştır. Bir insanın hayatını bütün insanların hayatıyla, bir ferdin hak ve hukukunu bütün fertlerin hak ve hukukuyla aynı seviyede ve aynı değerde kabûl etmiş, 'Bir gemide 9 canî bir masum olsa, o masumun hakkı korunur ve o gemi batırılmaz' kuralını koymuştur.

Kaldı ki, günümüzde İslâm adına ortaya çıkan ve teröre karışan grupların hepsi şaibelidir. Bu bakımdan, onların yaptıklarından İslâm'ı sorguya tâbî tutmak ve Müslümanları zan altına almak sadece insafsızlık olur. Hakikî bir mü'minin sinesi her zaman bütün yaratılmışa karşı sevgi ve muhabbetle doludur. Bütün diğer peygamberler başka adlarla anılır, meselâ, Hz. İbrahim'e Halilullah, Hz. Musa'ya Kelimullah, Hz. İsa'ya Ruhullah denirken, bizim Peygamberimiz'e 'Habibullah' denmesi bile, İslâm'ın sevgiden, muhabbetten ibaret olduğunu göstermeye yeter. Şair, bu hususu şu enfes mısralarla ne hoş dile getirir:

Muhabbetten Muhammed oldu hasıl

Muhammed'siz muhabbetten ne hasıl!





05.02.2000 - Hizbullah Terörü Hakkında Basın Açıklaması

Ülkemizde son günlerde bütün insani değerlerin, tarifsiz bir biçimde hiçe sayıldığını gösteren ve Hizbullah olarak adlandırılan terör örgütünün vahşi eylemleri, insanlarımızın hafızalarından silinmeyecek izler bırakmıştır. Hangi amaçla olursa olsun hangi düşünceye dayanırsa dayansın terör yöntemleri, hiçbir biçimde tasvip edilemez ve kim tarafından yapılırsa yapılsın bugün, terör bütün insanlık aleminin ortak bir sorunu haline gelmiştir. Nitekim, çeşitli uluslararası çalışmalarda terörün insanlığın ortak bir düşmanı olduğu bu nedenle teröre karşı bütün devletlerin işbirliği yapması gereği vurgulanmakta ve çeşitli anlaşmalarla bu amaç, gerçekleştirilmeye çalışılmaktadır. Türkiye'de terörist eylemlerde en çok zarar gören ülkelerin başında gelmektedir. Bu nedenledir ki, ülkemizde terörle mücadele bakımından diğer ülkelerde olduğu gibi çeşitli hukuki düzenlemelere gidilmektedir. Ancak, bu hukuksal tedbirlerin yanında terörle baş etmek bakımından Dünya ve Türkiye tecrübesi göstermektedir ki, güvenlik amaçlı ve hukuksal tedbirlerin yanında toplumsal tedbirlere de ihtiyaç vardır. Çünkü, terör eylemleri ile toplumda korku ve endişe yaratarak toplumun direnç gücünü azaltma ve böylece birtakım amaçlara ulaşılmak istenmektedir. Bu nedenle güvenlik ve hukuki tedbirlerin yanında teröre karşı, toplumda ortak bir tavır ortaya konur ve bu konuda bir uzlaşma sağlanırsa terörle mücadelede daha başarılı olunması mümkün hale gelir.

Ülkemizde bu konuda en etkin çabayı gösteren şahsiyetin ise Fethullah Gülen olduğu sağduyulu bütün kamuoyunca kabul edilen bir gerçektir. Çünkü, Gülen ilmi ve fikri faaliyetleriyle toplumumuzda hoşgörü, diyalog ve ulusal uzlaşmanın pekişmesine ciddi katkılarda bulunmaktadır. Kendisi, bütün eser ve faaliyetlerinde terör belasına karşı milletimizin asgari müştereklerde birlikte hareket etmesini, insanlarımızın farklılıklarına rağmen birbirlerine sevgi ve hoşgörüyle davranmalarını tavsiye etmektedir. Temel ortak değerler etrafında birlik ve bütünlüğün oluşmasını sağlayacak olan böyle bir ulusal uzlaşmanın ise terör ve anarşi ile mücadelede milletimizin önemli bir manevi dinamiğini oluşturduğu aşikardır. Bu nedenle Sayın Gülen'in hangi düşünce veya inanca mensup olursa olsun evrensel değerleri ve çoğulcu demokratik sistemi benimseyen her kişi ve kuruluşun toplumsal barış için diyalog içerisinde olmaları yönündeki düşünce ve gayretleri bütün toplum kesimlerince geniş bir kabul görmektedir.

Ancak bu gerçeklere rağmen son günlerde bazı basın organlarında Fethullah Gülen'e ve onun hoşgörü ile ulusal uzlaşmayı pekiştirmeye yönelik ilmi ve fikri faaliyeti hakkında birtakım iftira ve karalama gayretleri gösterilmektedir. Nitekim, 06.02.2000 tarihli Aydınlık Gazetesi'nde ve 05.02.2000 tarihli Kocaeli Gazetesi'nde terörün panzehiri olan hoşgörü ve uzlaşma aksiyonunu, hizbullah terörü gibi tehlikeli olduğu şeklinde iftiralara yer verilmiştir. Böyle haksız, hukuka aykırı, ağır bir isnadın ise izan ve vicdan sahibi hiç kimse tarafından kabul edilemez. Bütün ilmi ve fikri eserlerinde sevgi, hoşgörü ve barışı savunup her türlü teröre tavizsiz bir biçimde karşı çıkan ve kınayan Fethullah Gülen gibi bir mütefekkiri bu şekilde karalayanlar, böylece toplumumuzun manevi dinamiklerini zedeleyerek teröre karşı verilen toplumsal mücadeleyi zayıflatmış olmaktadırlar. Nitekim, Sayın Başbakan Bülent Ecevit, Başbakan Yardımcısı devlet Bahçeli ile devletimizin yetkili makamları yaptıkları bütün açıklamalarda Hizbullah terörü bahane edilerek ülkemizdeki dindar vatandaşlarımızın rencide edilmesinin aslında bu terör örgütünün işine yarayacağı açıkça vurgulanmıştır. Nitekim, söz konusu terör mağdurlarının bir kısmının toplumda dindarlığı ile tanınmış şahsiyetlerden olması devlet adamlarımızın bu görüşlerinin haklılığını ortaya koymaktadır. Bu nedenle, bugüne değin hukuka aykırı hiçbir tutum ve davranışı olmayan Fethullah Gülen'i bu şekilde karalayanların asıl maksadı, Anayasamızca da teminat altına alınmış olan din ve vicdan hürriyeti çerçevesinde inançlarını yaşamak isteyen vatandaşlarımızı töhmet altına sokup onların din ve vicdan hürriyetlerine haksız kısıtlamalar getirilmesini sağlamak, dini hassasiyetleri yüksek olan yurttaşlarımız önünde hukuka aykırı baskıların yapılmasına zemin oluşturmaktır. İftira ve karalama temeline dayalı bu çabaları gösterenlerin ise insan haklarına ve çoğulcu demokratik rejim ilkelerine ne kadar saygı duyabileceklerinin takdirini sayın kamuoyuna bırakıyoruz.

Diğer yandan 08-09.02.2000 tarihli Cumhuriyet Gazeteleri'nde Emin Değer imzalı yazıda, yukarıda değindiğimiz karalama kampanyasının diğer bir örneği verilmektedir. Söz konusu yazıda Fethullah Gülen'in eserlerinde Atatürk, Cumhuriyet ve demokrasi düşmanlığı yapıldığı gibi gerçek dışı bir iddiaya yer verilmiştir. hemen belirtmeliyiz ki, aynı iddialar bazı çevrelerce daha önceden de ortaya atılmıştır. Ancak, bu iddiaların gerçek dışı, hakaretimiz ve hukuka aykırı olduğu çok sayıdaki kesinleşmiş yargı kararıyla ortaya konmuş olup kişilik haklarını ihlal edecek nitelikteki bu yayınları yapanlar çeşitli ceza ve tazminatlara mahkum edilmişlerdir. Fethullah Gülen'in eserleri uzun yıllardır bütün kamuoyunun bilgisine sunulmuş olup bugüne değin bu eserlerin herhangi birinde herhangi bir kişi veya kuruluşa yönelik tahkir edici nitelikte suç teşkil eden bir husus tespit edilmemiştir. Bu hukuki ve fiili gerçeklere rağmen Emin Değer'in yazısında Fethullah Gülen'in eserlerindeki ifadeler çarpıtılarak onun Atatürk, Cumhuriyet ve demokrasi düşmanı olduğu karalaması yapılmaktadır. Söz konusu yazıda Fethullah Gülen'in eserlerinden bazı cümleler değiştirilip alıntı yapılarak bir çarpıtmaya gidilmekte ve eserlerdeki bütünlük çerçevesinde anlatılmak istenen fikirler ile ilgisiz hayali iddialar ileri sürülmektedir. Örneğin, Fethullah Gülen bir eserinde dini siyasallaştırmanın yanlış olduğunu ifade etmek için demokrasi ile islamın aynı olmadığını söylemekte, yazar ise bunu çarpıtarak Fethullah Gülen'in demokrasiye karşı olduğunu iddia etmektedir. Halbuki, islam bir din, demokrasi ise siyasal bir rejim olduğuna göre laiklik taraftarı olduğunu söyleyen yazarın bu düşünceyi benimsemesi gerekirdi. Aynı şekilde, yine mütefekkirin bir eserinde özellikle zaman belirtilerek Osmanlı İmparatorluğu'nun son dönemlerindeki sosyal ve siyasi olaylar eleştiri konusu yapılırken Cumhuriyet Gazetesi yazarı bu eleştirilerin hususi olarak Atatürk ve Cumhuriyet Rejimine yönelik olduğunu iddia edebilmektedir.

Halbuki, Fethullah Gülen'in eserleri ile kamuoyuna yaptığı açıklamalar göz önüne alındığında gerçeğin söz konusu yazıda iddia edilenin tam aksi olduğu ortaya çıkacaktır. Nitekim Fethullah Gülen, din konusundaki tercihlerin serbest iradeye dayanması gerektiğini, dinin siyasete alet edilemeyeceğini, Müslümanlığı politize etmenin islamın ruhuna aykırı olduğunu söyleyerek demokratik bir rejimde dine saygılı laikliği veciz bir biçimde ortaya koymaktadır. Diğer yandan, Atatürk'e hakaretin milletine hakaret olduğunu, onu milli bir kahraman olarak din ile aklı meczetmiş bir dahi olduğunu her vesileyle açıklayan Fethullah Gülen, demokrasiden geriye dönüş olamayacağını ancak mevcut demokrasinin daha da geliştirilebileceğini ortaya koyarken Cumhuriyet ve demokrasinin islama aykırı olmadığını özellikle vurgulamaktadır. Bütün eser ve açıklamalarında bu görüşleri ileri sürmesine rağmen Fethullah Gülen'in söylemediği ve yazmadığı şeyleri Cumhuriyet Gazetesi'ndeki bu yazıda olduğu gibi onun söylediğini ve yazdığını iddia etmenin ardında, gerçekte ülkemizde temel hak ve özgürlükler ile demokrasinin bütün kurumlarıyla yerleşmesini engellemeye yönelik çabaların ürünü olduğu kamuoyunun malumudur.

Sonuç olarak vurgulamak isteriz ki, bazı çevrelerin ülkemiz ve milletimizin kalkınması ile güçlenmesinin, demokratik cumhuriyet rejimimizin her yönü ile gelişmesinin manevi temellerini inşa edilmesine yönelik hoşgörü ve ulusal uzlaşma aksiyonu hakkındaki karalama kampanyasına karşı bütün kamuoyunu şimdiye kadar olduğu gibi bundan sonra da dikkatli ve uyanık olmaları, toplumsal barışımız için bir zorunluluktur.

Fethullah Gülen Vekilleri





27.10.1999 - Fethullah Gülen'in İlmi ve Fikri Faaliyeti, Toplumsal Barışımızın Güvencesidir

28.10.1999 tarihli bazı gazetelerde, 27.10.1999 tarihinde yapılan MGK Toplantısı'nın gündeminde Fethullah Gülen'e ait bazı okulların bulunduğu ve bunların irticai faaliyet nedeniyle kapatıldığı iddia edilmektedir.

Öncelikle belirtmeliyiz ki, gerek MGK'nın bildirisinde gerekse konuyla ilgili olarak Başbakan Bülent Ecevit'in açıklamasında müvekkilimiz Fethullah Gülen'in ismi herhangi bir şekilde zikredilmediği gibi, haberde adı geçen özel eğitim kurumlarıyla Fethullah Gülen'in fiili veya hukuki herhangi bir irtibatı da bulunmamaktadır. Devletin resmi organlarının, müvekkilimiz hakkında herhangi bir açıklamada bulunmamasına rağmen; onun isminin bu şekilde sürekli olarak, gerçek dışı ve çarpıtma yayınlara konu edilmesi bunların arkasında bazı art niyetlerin varlığını göstermektedir.

Diğer yandan, Fethullah Gülen'in özellikle ülkemizin eğitim ve öğretim alanında modern ve bilimsel verilere uygun biçimde kalkınmasına yönelik olarak sarf ettiği fikri gayretler göz önüne alındığında, onun irticai veya başka bir nitelikte aşırı ideolojik akımları esas alan bir eğitim kurumu ya da başka türden bir kuruluşla ilgisinin olamayacağı aşikardır. Bunun yanında ülkemizde veya yurtdışında çağın en modern ve ileri eğitim teknolojilerini kullanan, her yöndeki başarılarıyla yerli ve yabancı kamuoyunda haklı bir şöhrete sahip olan özel eğitim kurumlarının varlığı herkes gibi müvekkilimizi de memnun etmektedir. Söz konusu kurumlar ise Türkiye Cumhuriyeti'nin veya bulundukları ülkelerin yasalarının gereği olarak kurulmuş olup tümü resmi makamların izni ve denetimi ile hukuka uygun bir şekilde faaliyet göstermektedirler. Nitekim, Sayın Fethullah Gülen'in kamuoyuna açık olarak yapmış olduğu tavsiye ve manevi teşvikler sonucu halkımızın her kesimine mensup kişilerce kurulan bu okullarda bugüne değin yapılan denetlemelerde kanunlara aykırı herhangi bir faaliyette tespit edilmemiştir.

Belirttiğimiz bu durum karşısında herhangi bir eğitim kurumunun sahip veya yöneticisi olmayan müvekkilimizin, gerçek dışı olarak MGK'da görüşülen ve irticai faaliyette bulunan okulların' sahibiymiş gibi göstermek bütünüyle çarpıtma bir yayın olup, Sayın Gülen'i kamuoyu nezdinde karalamaya yöneliktir. Bilindiği gibi Fethullah Gülen, bütün eserlerinde ve ilmi, fikri faaliyetlerinde ulusal uzlaşma, diyalog ve hoşgörü düşüncesini bariz biçimde ortaya koymuş, kim tarafından yapılırsa yapılsın her türlü şiddet ve terör hareketinin açıkça karşısında olmuştur. Onun yıllardan beri sürdürmekte olduğu ve toplumsal barışımızı, birliğimizi ve bütünlüğümüzü pekiştiren bu tutumu, ülkemizi karmaşaya sürüklemek isteyenleri engelleyen en önemli manevi dinamiklerden birini teşkil etmektedir. İşte bu nedenledir ki, ülkemizde faili meçhul karışıklıklar çıkartarak anayasal ilke, kurum ve kuruluşları zayıflatmak veya hukuki fonksiyonlarından saptırtmak suretiyle temel hak ve özgürlükleri ortadan kaldırmayı amaçlayanlar, devlet millet kaynaşmasını pekiştiren ve gerçek anlamdaki laik demokratik Türkiye Cumhuriyeti'ni fikirleriyle güçlendiren Fethullah Gülen'e karşı bir iftira kampanyası yürütmektedirler.

Ancak, gerek sağduyulu halkımızın ulusal uzlaşma ve hoşgörü düşüncesine gösterdiği teveccüh, gerekse bugüne değin yargı makamlarının Fethullah Gülen hakkındaki gerçek dışı yayınların hukuka aykırı olduğuna ilişkin verdikleri çok sayıdaki kararlar söz konusu iftira kampanyasını boşa çıkarmıştır. Bu vesileyle bir kez daha Fethullah Gülen'in bütün bu karalama faaliyeti ile haksız saldırılara rağmen toplumumuzda sevgi ve kardeşliği mayalayan ilmi ve fikri gayretlerine devam edeceğini kamuoyuna duyurur saygılar sunarız.

Fethullah Gülen Vekilleri





25.06.1999 - Okulların Kapatıldığı Yönündeki İddialara Açıklama

Fethullah Gülen'in avukatı Orhan Erdemli, Gülen'in okullarının kapatıldığı yönündeki yakıştırmaların doğru olmadığını açıkladı. Son MGK bildirisinde Gülen'in isminin geçmediğine dikkat çeken Erdemli, Gülen'in herhangi bir okulun sahibi ve yöneticisi olmadığını, manevi teşvikçisi olduğu okullardan da hiçbirisinin kapatılmadığını kaydetti.

Gülen'in, avukatı Orhan Erdemli vasıtasıyla yakıştırmanın yer aldığı gazetelerden Posta'ya gönderdiği tekzip metninde şu görüşlere yer verildi: 'Gerek MGK'nın bildirisinde gerekse konuyla ilgili olarak Başbakan Bülent Ecevit'in açıklamasında müvekkilimiz Fethullah Gülen'in ismi herhangi bir şekilde zikredilmediği gibi, haberde adı geçen özel eğitim kurumlarıyla Fethullah Gülen'in fiili veya hukuki bir irtibatı da bulunmamaktadır.

Fethullah Gülen'in özellikle ülkemizin eğitim ve öğretim alanında modern ve bilimsel verilere uygun biçimde kalkınmasına yönelik olarak sarf ettiği fikri gayretler göz önüne alındığında, onun irticai veya başka bir nitelikte aşırı ideolojik akımları esas alan bir eğitim kurumu ya da başka türden bir kuruluşla ilgisinin olamayacağı aşikardır. Bunun yanında ülkemizde veya yurt dışında çağın en modern ve ileri eğitim teknolojilerini kullanan, her yöndeki başarılarıyla yerli ve yabancı kamuoyunda haklı bir şöhrete sahip olan özel eğitim kurumlarının varlığı herkes gibi müvekkilimizi de memnun etmektedir. Söz konusu kurumlar ise Türkiye Cumhuriyeti'nin veya bulundukları ülkelerin yasalarının gereği kurulmuş olup tümü resmi makamların izni ve denetimi ile hukuka uygun bir şekilde faaliyet göstermektedirler. Nitekim Fethullah Gülen'in kamuoyuna açık olarak yapmış olduğu tavsiye ve manevi teşvikler sonucu halkımızın her kesimine mensup kişilerce kurulan bu okullarda bugüne değin yapılan denetlemelerde kanunlara aykırı herhangi bir faaliyet de tespit edilmemiştir.

Bu durum karşısında herhangi bir eğitim kurumunun sahip veya yöneticisi olmayan Gülen'i, gerçek dışı olarak 'MGK'da görüşülen ve irticai faaliyette bulunan okulların' sahibiymiş gibi göstermek bütünüyle çarpıtma bir yayın olup, Gülen'i kamuoyu nezdinde karalamaya yöneliktir.'

Fethullah Gülen Vekilleri





20.06.1999 - ATV'de Gösterilen Kasette Devleti Ele Geçirme İddialarına Açıklama

Fethullah Gülen, şahsına yönelik iddiaların komplodan ibaret olduğunu söyledi. ATV'de yayınlanan kasetin, birkaç banttan montaj suretiyle oluşturulduğunu savunan Gülen, kasetin aralarına yazı ile yapılan montajlarla gerçek gayesinin devleti ele geçirmek olduğu imajı verilmek istendiğini kaydetti. Konuyla ilgili yazılı açıklama yapan Fethullah Gülen, şunları söyledi: 'Öncelikle şunu belirtmek isterim, bu kaset, gizli bir çekim olmayıp ziyaretime gelen vatandaşlara hitaben yapılmış ve tarafımızdan kayda alınmıştır. Gizli ve illegal bir gaye ile yapılmış olsa idi, böyle bir konuşma banda alınmazdı. Bu sohbet kasetlerinin tamamı gösterilmemiş, belli bölümleri bir araya getirilmiştir. Kasetlerin tamamı incelendiğinde de görüleceği gibi, benim devletin karşısında değil yanında olduğum açıkça ortaya çıkacaktır. Bundan çok seneler önce yapılan sohbetlerin, bu ülkeyi seven insanların devlete ve millete sahip çıkması gerektiğini, aksi halde devletin çete ve mafyaların eline geçeceğini belirten konuşmalar olduğu anlaşılacaktır. Devletimizi ve toplumumuzu derinden sarsan hukuk dışı fiillerin ortaya çıkarılması ve faillerinin hak ettikleri biçimde yargılanmalarını önlemek için, benim ismimi ortaya atarak insanlarımızın kafalarını karıştırmak isteyenlere karşı herkesin ve özellikle sorumlu mevkide olanların dikkatli olmalarını hatırlatmak istiyorum.'





09.06.1999 - Emniyet'teki Telekulak Olayına Adının Karıştırılmasına Açıklama: İddialar Hayal Mahsulü

Son günlerde, bazı basın organlarında, Telekulak skandalıyla Fethullah Gülen'i ilişkilendirme gayretleriyle ilgili olarak Gülen'in avukatları bir açıklama yaptı. Açıklamada, söz konusu iddialar kesinlikle yalanlanarak, iddiaların ard niyetli olduğu vurgulandı. Açıklamada şöyle denildi: Bazı yayın organlarında, özellikle 7.6.1999 tarihli Star Televizyonu'nun haber bültenlerinde ve 08.06.1999 tarihli Cumhuriyet gazetesinde, Ankara Emniyet Müdürlüğü'nün bir raporu gerekçe gösterilerek müvekkilimiz Fethullah Gülen hakkında gerçek dışı ve çarpıtılmış iddiaların yer aldığı yayınlar yapılmıştır. Son günlerde emniyet camiasını yıpratmak isteyen bazı çevreler müvekkilimizin adını onunla ilgisi olmayan olaylara karıştırarak toplumda bir karmaşa ortamı doğurmak istemektedirler.

Öncelikle belirtmeliyiz ki; Sayın Fethullah Gülen anayasa ve yasaların her Türk vatandaşına tanıdığı haklardan istifade ederek, ilmi ve fikri bir faaliyet yürütmektedir. Bu faaliyetin temel gayesi, toplumsal barışın sağlanabilmesi için ülkemizde bütün kişi, kuruluş ve kesimler arasında bir hoşgörü ve diyalog ortamının gerçekleştirilmesidir. Bütünüyle hukuka uygun çerçevede yürütülen hoşgörü, ulusal uzlaşma ve diyalog çabalarının, devlet kurumlarında veya toplumda yasa dışı bir örgütlenmeyle, tarikatla herhangi bir ilişkisinin olamayacağı açıktır. Fethullah Gülen'in bir fikir adamı olarak anayasanın kendine tanıdığı haklar çerçevesinde ortaya koyduğu yazılı, sesli ve görüntülü bütün fikri eserleri ve kamuoyu önünde gerçekleştirdiği diyalog ve uzlaştırma gayretleri objektif olarak incelendiğinde bazı çevrelerin onun hakkında ortaya attıkları iddiaların asılsız olduğunu gösterecektir. Ayrıca çok sayıdaki kesinleşmiş yargı kararları da müvekkilimizin yasa dışı herhangi bir eylem veya oluşum veya tarikat içinde olmadığını, bunun aksine olan iddiaların gerçek dışı olduğunu ortaya koymuştur.

Diğer yandan Star Televizyonu müvekkilimiz Fethullah Gülen ile ilgili olarak daha önceden de aynı yöndeki iddiaları ortaya atmış ve bu iddiaların gerçek dışı olduğu Ankara 7. Asliye Ceza Mahkemesi'nin 22.8.1998 tarih ve 1998/267 no'lu kesinleşmiş yargı kararıyla tekzip edilmiştir. Ne var ki Star Televizyonu hukuka aykırı ve çarpıtma yayınlarına şimdi de devam etmektedir. Nitekim 7.6.1999 tarihli yayınlarında Ankara Emniyet Müdürlüğü'ne atfedilen dayanaksız bir rapordan söz edilirken, ekrana bu konuyla ilgisiz, polisle çatışan bazı gösterici gruplarının görüntüleri yansıtılarak müvekkilimiz bu çatışmalarla irtibatlandırılarak ve onun hakkında yasa dışı eylemler içinde olan bir kişi olduğu izlenimi yaratılmaya çalışılmıştır. Star Televizyonu'nun ilgisiz görüntü ve ekran oyunlarıyla müvekkilimizi karalamaya çalışması objektif ve doğru haber vermek ilkeleriyle bağdaşmamakta, bilakis yasa dışı telekulak olayının farklı yöne çekilerek örtbas edilmeye çalışıldığı izlenimini vermektedir.

Bu yayınlarda müvekkilimizle ilgili olarak ileri sürülen iddialar daha önceden de ortaya atılmış olup bunları inceleyen yargı organları çok sayıda takipsizlik kararı vermiştir. Nitekim en son olarak Ankara DGM Başsavcılığı 1998/4 no'lu ve 20.3.1998 tarihli ve İstanbul DGM Başsavcılığı, 1998/209 karar no'lu, 25.6.1998 tarihli takipsizlik kararlarıyla Fethullah Gülen'in herhangi bir devlet kuruluşunun içinde ya da toplumda yasa dışı bir örgütlenme ile ilgisinin olmadığı açıklanmıştır.

Ancak bu hukuksal ve somut gerçeklerin müvekkilimizin herhangi bir hukuka aykırı söz veya davranışının bulunmadığını açıkça göstermesine rağmen, bu kez kişisel çıkar peşindeki bazı kişiler, iftira niteliğindeki yayınları nedeniyle defalarca mahkum olan Aydınlık gazetesinde yer alan bazı iddiaları rapor olarak sunarak, müvekkilimizin emniyet teşkilatında örgütlendiği gibi asılsız bir iddiayı kamuoyunda yaymaya çalışmaktadırlar. Belirtmemiz gerekir ki; Ankara Emniyet Müdürlüğü'nün raporuna dayanak olan Aydınlık gazetesinin 10.1.1999 tarihli müvekkilimiz ile ilgili yayının gerçek dışı olduğu, Beyoğlu 1. Sulh Ceza Mahkemesi'nin 1999/159 E. 16.3.1999 tarihli 1999/176 karar no'lu tekzip kararı ile ortaya konmuştur.

İşte son zamanlarda müvekkilimiz hakkındaki gerçek dışı yayınlarından dolayı defalarca kez mahkum olan Aydınlık gazetesinde yer alan bazı asılsız iddiaları, gerekçe göstererek emniyet teşkilatının büyük özveriyle görev yapan mensuplarına çeşitli suçlamalarda bulunmalarının ardında da birkaç kişinin kişisel çıkar hesapları yatmaktadır. Bu vesileyle bir daha açıklayalım ki; Sayın Fethullah Gülen'in bütün anayasal ve devlet kuruluşlarına saygılı tavrına gölge düşürebilecek herhangi bir davranışı söz konusu olmayıp müvekkilimizi emniyet camiasındaki tartışmanın bir tarafı gibi göstermek istenmesinin ardında art niyetler vardır.

Fethullah Gülen Vekilleri





10.11.1998 - Eyüp Kayar'ın Kanal 6'da Ceviz Kabuğu Programındaki İddialarına Açıklama

07.11.1998 Cumartesi saat 04 sularına kadar devam eden Ceviz Kabuğu isimli programda, Fethullah Gülen hakkında gerçek dışı ve hakaret niteliğinde iddialar ortaya atılmıştır.

Adı geçen programda belirli bir çevre tarafından düzenlenen mizansen sahneye konularak, müvekkilimiz hakkında yürütülen karalama kampanyasının bir örneği daha gerçekleştirilmiştir.

Söz konusu yayında Eyüp Kayar isimli bir kişinin asılsız suçlamalarına gazetecilik mesleğinin gerektirdiği özenli ve objektif bir araştırma yapılmadan yer verilmiş ve programa telefonla katılan Haşmet Atahan da bu suçlamaları desteklemiş ve tekrar etmiştir. Bu suçlamaların özünü, müvekkilimizin Türkiye Cumhuriyeti'ni yıkmak için yasadışı bir örgütlemeye gittiği ve Atatürk'e düşman olduğu teşkil etmektedir.

Belirtilen bu iddiaların gerçek dışı olduğu ve iftira niteliği taşıdığı 100 civarında mahkeme kararıyla tespit olmuştur. Ancak kesinleşmiş bu yargı kararlarına rağmen hukukun üstünlüğü ilkesini göz ardı eden belirli kişiler aynı iddialarını çeşitli biçimde tekrar etmektedir.

İşte bu yayındaki iftira boyutlarına varan iddialarda da, bu hukuka aykırı saldırının bir devamı niteliğindedir. Nitekim Eyüp Kayar aynı iddialarını içeren bir mektubu 9 Nisan 1997 tarihli Cumhuriyet Gazetesi'nde Hikmet Çetinkaya'nın köşesinde yayınlatmıştır. Üsküdar 1. Sulh Ceza Mahkemesi ise, 1995/53 no'lu ve 13.5.1997 tarihli kararı ile bu iddiaların gerçek dışı, haysiyet ve şeref kırıcı olduğu gerekçesi ile tekzip edilmesine hükmetmiştir. Ayrı şekilde belirli bir kesim de bazı genç insanları hukuk dışı yollarla baskı altına alarak, Fethullah Gülen aleyhine tahkir ve suç teşkil edici iddialar ortaya atmaya yöneltmiştir. Ancak bu hukuka aykırı davranışlar nedeniyle bu kişiler hakkında ceza ve tazminat davaları açılmıştır. Bu kişilerin organize ederek Fethullah Gülen aleyhine konuşmaya zorladığı gençler de bu kesimin kendilerini suç işlemeye yönlendirdikleri gerekçesiyle suç duyurusunda bulunmuşlar ve bu konuda da açılan davalar devam etmektedir. İşte Eyüp Kayar isimli kişi de Rusya Federasyonu'nda bir öğretim kurumundan başarısızlığı nedeniyle uzaklaştırılmış ve bu başarısızlıktan duyduğu psikolojik eziklik ve kendisine yeniden öğrenim imkânı sağlanması vaadi gibi nedenlerle kandırılarak, Fethullah Gülen ile ilgili iftiralarda bulunmaya yönlendirilmiştir. Diğer yandan belirtilen kişilerin müvekkilimize hakaret ettiği gerekçesi ile yargılandığı davanın duruşmasına, Eyüp Kayar'ın annesinin de gelmesi temin edilmiş, bu kişi ise duruşmaya gelerek kamu görevini yerine getirdiğimiz sırada, mahkemede fiili ve sözlü saldırıda bulunarak olay çıkartmıştır. Eyüp Kayar'ın annesi hakkında da bu saldırıdan dolayı cezalandırılması talebiyle Fatih 4. Asliye Ceza Mahkemesi'nde 1998/891 E. Sayılı dosya ile kamu davası açılmıştır.

Bütün bu olaylar da, belirtilen kişilerin müvekkilimize karşı komplocu taktik ve organizasyonlarla bir karalama kampanyasını yürüttüğünü açıkça göstermektedir.

Bu tür tutum ve davranışları haksız ve hukuka aykırı olduğu yargı kararlarınca tespit edilmiştir. Aynı sonucun devam etmekte olan davalar bakımından da geçerli olacağı aşikârdır. Çünkü ortada somut, bilgi, belgelere dayanmayan, bugüne değin yargı önünde ispat edilemeyen ağır isnatlar vardır.

Durum böyle olunca bütünüyle yargı organlarınca karara bağlanmış ya da yargılanmakta olan hususlarda, basın organlarında açıklama veya yorumlarda bulunmak hukuken mümkün değildir. İşte müvekkilimiz de hukuka duyduğu saygının bir gereği olarak yargıya intikal etmiş konularda açıklama yapmayı yasaklayan hukuk kurallarına uyarak Hulki Cevizoğlu'nun bu programına katılmamıştır. Zaten programa katılan kişilerin ileri sürdükleri iddiaların gerçek dışı olduğu kesinleşmiş yargı kararları ile de sabit olmuştur. Buna katılabileceğini söyleyerek, kendisinin bunu kabul etmediğini ve programının yayınını engellemek, sansür etmek istediğini iddia etmiştir. Halbuki yukarıda değindiğimiz gibi söz konusu programa katılan kişiler ve konularla ilgili hem yargı tarafından verilen kesin hükümler vardır, hem de bazı davaların yargılaması devam etmektedir. İşte Hulki Cevizoğlu'na program öncesinde de bu durum hukukun bir gereği olarak iletilmiş ve böylece görülmekte olan davalar hakkında açıklama yapılamayacağı yolundaki hukuk kurallarına uygun davranılması talep edilmiştir. Tamamen meşru ve hukuka uygun bir talebin ise, Hulki Cevizoğlu tarafından sansür girişimi olarak değerlendirilmesini ise, kamuoyunun taktirine bırakıyoruz. Ama hatırlatmak isteriz ki, yargılama konusu olmuş sorunların çözüm yeri televizyon programları değil yargı makamlarıdır. Kaldı ki Fethullah Gülen bugüne değin çok sayıda programa katılmış ve bu programlarda kendisine her türlü soru sorulmuş olup, bunların cevapları bütün kamuoyunca bilinmektedir. Bunun karşısında iddialarının gerçek dışı olduğu yargı kararları ile kesinleşmiş ya da hakkında çeşitli komplolar kurarak hakaret etmekten dolayı yargılanan kişilerle aynı programda bulunmamak gibi hukuk bir hakkını kullanan müvekkilimizi hoşgörüsüzlükle suçlamanın insafla bağdaşmadığı açıktır. Bilindiği gibi Fethullah Gülen hangi düşünce ve inançta olursa olsun; Türkiye Cumhuriyeti Devleti'nin varlığı ve bölünmez bütünlüğü asgari müştereğini kabul eden herkesin barış ve hoşgörü içinde diyalog kurması gereğini her fırsatta açıklamakta ve bunu da davranışlarıyla ortaya koymaktadır. Ancak farklı düşünce ve inançlara saygı göstermek, hoşgörülü olmak demek hukuka aykırılığı ve haksızlığı yargı kararlarınca tespit edilmiş olan iftira sahiplerinin de hoş görüleceği anlamına gelemez. Çünkü böyle bir hoşgörü hukuksuzlukların, adaletsizliklerin ve haksızlıkların benimsenmesi anlamına gelir.

Aslında Fethullah Gülen'in hakkındaki bu tahkir edici ve çirkin iftiralara sadece onun kişilik haklarına aykırı bir saldırı değil, bunlar, aynı zamanda ülkemizde oluşturulmasına çalışılan ulusal uzlaşma ve barış ortamının tahribine de yöneliktir. Bu nedenle müvekkilimizle ilgili ağır iftiralar da bulananların yargı organları önünde hesap vermeleri onun kişisel bir talebi değil, ülkemizde sevgi, birlik ve kardeşlik ikliminin pekişmesini sağlamayı arzulayan herkesin temennisidir. Bu vesileyle bir kez daha açıklamak istiyoruz ki, Fethullah Gülen Türkiye Cumhuriyeti'nin her alanda kalkınmış insan haklarına dayalı, demokratik, laik bir hukuk devleti olarak varlığını devam ettirmesinin bir teminatı olup, kendisi bütün karalama kampanyalarına rağmen ülkemizin de barış hoşgörü, diyalog ve uzlaşma ortamının sağlanması için gösterdiği ilmi ve fikri faaliyetlere devam edecektir. Herhangi bir mevki, makam vs. gibi bir karşılık beklemeksizin yürütülen bu samimi ve halisane gayretlerin ise Cumhuriyetimiz'in kurucusu ve milli kahraman Mustafa Kemal Atatürk'ün işaret ettiği muasır medeniyetleri aşma ülküsünün en büyük desteği olduğu aşikârdır, saygılarımızla.

Fethullah Gülen Vekilleri





16.09.1998 - Yeni Yüzyıl Gazetesi'nin 16 Eylül 1998 Tarihli Nüshasında Yayınlanan "Fethullah Hoca Türban Attırdı" Başlıklı Haberine Açıklama

Fethullah Gülen, cemaate bağlı okul ve dershanelerde Milli Eğitim Bakanlığı'nın 'Kılık kıyafet yönetmeliğinin geçerli' olduğunu belirterek hiçbir okulun sahibi veya ortağa olmadığını bu nedenle de 'türban attırmasının' söz konusu olamayacağını söyledi. Önceki günkü Yeni Yüzyıl'da 'Fethullah Hoca Türban Attırdı' başlığıyla yayımlanan haberle ilgili Gülen'in avukatları Orhan Erdemli ve Hasan Günaydın, Gülen adına bir açıklama yaptılar: Müvekkilimiz hiçbir okul ve dershanenin sahibi, ortağı veya yöneticisi değildir. Bu okul ve dershanelerin sahipleri ilgili tüzel kişilikler olup, bu durumun bağlı bulundukları kurumlardan basit bir araştırma ile öğrenilmesi mümkündür.

Haberde belirtilen okul ve dershaneler Milli Eğitim Bakanlığı'na bağlı olduğuna ve aynı Bakanlıkça ilgili yerler için Kılık Kıyafet Yönetmeliği öngörüldüğüne göre, bu uygulamanın Fethullah Gülen ile irtibatlandırarak bir takım suçlamalara konu yapılmasının basın özgürlüğü ve meslek ahlak ve ilkeleri ile bağdaşmadığı inancındayız.

Başörtüsü Diyanet İşleri Başkanlığı Din İşleri Yüksek Kurulu'nun açıklamalarında da yer aldığı üzere dini bir vecibe olup, dini konularda kişilerin baskı altında tutulmaması gerekir. Fethullah Gülen din ve vicdan özgürlüğünden yana olup, kamuoyunda hoşgörü, uzlaşma ve diyalog yönündeki düşünce ve çabaları ile tanınmaktadır.

Başörtüsü konusunda da tercihi kişilerin vicdani kanaatlerine, kişinin sorumluluk duygusuna ve kalplerin takvasına bırakmak gerektiğini düşünmektedir. Bunun aksine olarak 'okumak veya görev yapmak için kızlar başını açabilir veya açamaz' şeklinde bir görüş de beyan etmiş değildir.





16.07.1998 - Gülen'in Amerikancı ve Şeriatçı İddialarına Açıklama: Gülen'in Cephesi Yok

Cumhuriyet Gazetesi'nde yayınlanan bir haberde, Fethullah Gülen'in 'Amerikancı Şeriatçı Cephe' olarak adlandırılan bazı politik hareketler içinde gösterilmesi üzerine Gülen'in avukatları bir açıklama yaptı. açıklamada, söz konusu haberin karalama amaçlı olduğu ve gerçekleri yansıtmadığını belirtildi.

Fethullah Gülen'in avukatları Orhan Erdemli ve Hasan Günaydın'ın yaptığı açıklamada, Gülen'in hoşgörüye dayalı bir diyalog ve uzlaşma ortamının oluşması yönündeki çabalara, ilmi ve fikri nitelikteki faaliyetleriyle katkıda bulunduğu belirtilerek, bu katkıların söz konusu haberde iddia edildiği türden veya başka türden bir cepheleşmeyle irtibatlı olmadığı dile getirildi. Gülen'in anayasal ilkelere ve hukuk kurallarına uygun faaliyet gösteren tüm partilere eşit uzaklıkta ve eşit yakınlıkta olduğu ifade edilen açıklamada, Gülen'in yürüttüğü tüm çalışmaların siyasi ve ekonomik beklentilerden uzak olduğu vurgulandı.





10.07.1998 - Cumhuriyet ve Aydınlık'ta Yayınlanan "Amerikancı-Şeriatçı Cephe" Yazısına Açıklama

5.7.1998 tarihli Cumhuriyet Gazetesi'nde Aydınlık Gazetesi'ne atfen yayınlanan yazıda, Fethullah Gülen'e yönelik olarak yine bütünüyle gerçek dışı iddialar ileriye sürülmüştür.

Artık bütün kamuoyu da bilmektedir ki, adı geçen bu yayın organları ideolojik nedenlerle, Fethullah Gülen'e karşı her çeşit iftirayı içeren bir karalama kampanyası yürütmektedirler. Nitekim yüzün üzerinde bir sayıdaki kesinleşmiş yargı kararlarıyla da, belli bir çevrece ortaya atılan iddiaların gerçek dışı ve hakaretimiz nitelikte olduğu tespit edilmiştir.

İşte söz konusu haberde de, müvekkilimizi, hayali bir 'Amerikancı-şeriatçı cephe' olarak adlandırılan bazı politik hareketler içinde gösterme çabası da, aynı karalama propagandasının bir ürünüdür.

Bilindiği üzere Fethullah Gülen, mevcut anayasal ilkelere ve hukuk kurallarına uygun olarak faaliyet gösteren bütün siyasal partilerimize eşit uzaklık veya yakınlıktaki bir mesafede olup, kendisinin herhangi bir partiye ya da siyasi oluşuma destek veya karşı olma gibi bir davranışı söz konusu değildir.

Müvekkilimiz sadece, ülkemizde hoşgörüye dayalı bir diyalog ve uzlaşma ortamının pekişmesi gayretlerine ilmi ve fikri nitelikte faaliyetleriyle katkıda bulunmaya çalışmaktadır. Siyasi, ekonomik vs. gibi hiçbir beklenti içinde olunmadan ve yalnızca ülkemizin sorunlarına karşı duyulan sorumluluk duygusunun tabii bir gereği olarak ortaya konan bu hoşgörü ve uzlaşma gayretlerinin politik bir nitelik taşımadığı ise, artık herkesin malumudur.

Sevginin ve barışın yerleşmesine hizmet eden bu anlayışın söz konusu haberde iddia edildiği türden veya başka bir biçimdeki cepheleşmelerle herhangi bir biçimde irtibatlı olamayacağı da, yine apaçık bir gerçektir.

Bu vesileyle bir kez daha, Fethullah Gülen'in, bir vatandaşlık hak ve görevi olarak, çoğulcu demokrasinin ve hukuk devletinin bütün kural ve kurumlarıyla ülkemizde yerleşmesini arzuladığı, kendisinin bugüne kadar ki, partiler üstü ve siyaset dışı kalma tutumunun aynen devam ettiğini kamuoyuna duyurur, saygılarımızı sunarız.

Fethullah Gülen Vekilleri

Av. Orhan Erdemli - Av. Hasan Günaydın





20.06.1998 - Star TV'nin GATA'dan Atılan Askerler ve Yüksek Askeri Şura Kararları İle İlgili Haberine Açıklama

Star Televizyonu'nda 18 Haziran 1998 tarihinde yayınlanan 'Gece Hattı' bülteninde Yüksek Askeri Şura'nın 16.06.1998 tarihli kararı ile ordudan ihraç edilen 12 subay ve astsubay ile ilgili olarak 'GATA'daki ihraçların altında Fethullah Gülen çıktı' başlığıyla verilen haberde müvekkilimizi Fethullah Gülen'e yönelik gerçek dışı ve ağır isnatlarda bulunulmuştur.

Öncelikle belirtmek isteriz ki, Yüksek Askeri Şura kararları Türk Silahlı Kuvvetleri'nin kendi iç bünyesinde, dışarıya kapalı ve tamamen özel bir prosedürle alınmakta ve kamuoyuna sadece genel sebep ve sonuçları açıklanmaktadır. Bu genel sebep ise YAŞ kararında 'disiplinsizlik' olarak belirtilmektedir. Yüksek Askeri Şura kararlarında ve Türk Silahlı Kuvvetleri'nin açıklamalarında, ordudan ihraç edilenlerle ilgili olarak müvekkilimiz Fethullah Gülen'in ismi doğrudan ya da dolaylı olarak hiçbir biçimde ifade edilmemektedir. Buna karşılık söz konusu haberde, Türk Silahlı Kuvvetleri ile ilişkisi kesilen personelin Sayın Fethullah Gülen ile yakınlığı olduğu iddiasının kaynağı ya da dayanağı hususunda hiçbir bilgiye ve belgeye yer verilmemiştir. Diğer yandan kamuoyunun da bildiği üzere YAŞ kararlarına karşı yargı yolu da kapalı olduğundan yapılan işlemlerin mahkemelerce incelenmesi, gerekçelerinin ayrıntılı olarak tespiti ve Türk Silahlı Kuvvetleri'nden ilişiği kesilen personelin kimliklerinin her bakımdan öğrenilmesi mümkün olmamaktadır.

Resmi hiçbir açıklama ve belgede, ihraçlarla ilgili Sayın Fethullah Gülen hakkında hiçbir iddiada bulunulmadığına ve söz konusu haberde somut bir kaynak belirtilmediğine ya da herhangi bir vakıaya dayanılmadığına göre, sayın müvekkilimizi tamamen mesnetsiz biçimde ihraçlarla ilişkilendirme gayreti, ancak iftira olarak nitelendirilebilecek bir durumdur.

Yayında iddia edildiği gibi 'Fethullah Gülenci' bir grubun Türk Silahlı Kuvvetleri'nde olması mümkün değildir. Müvekkilimiz 30 yıl devletine ve milletine din görevlisi olarak hizmet etmiş emekli bin alimidir. Müvekkilimiz değil orduda örgütlenmek, hayatı boyunca hukuk dışı en ufak bir faaliyeti olmadığı gibi, kanun dışı işlerin içinde olanların her zaman karşısında olmuştur.

Bu nedenle bir kez daha Sayın Fethullah Gülen hakkında bu tür asılsız iddiaları ileri sürenler, kamuoyu ve yargı önünde iddialarını ispata davet ediyor, basın meslek ilkelerine ve hukuka aykırı böyle gerçek dışı yayınların sorumluları hakkında, hukukun imkân tanıdığı bütün yaptırımların uygulanması için gereken tüm yasal müracaatların yerine getirileceğinin altını çiziyoruz.

Bu vesileyle Muhterem Fethullah Gülen'in milletimizin birlik e kardeşlik içinde kalkınması; toplumda uzlaşma ve hoşgörüye dayalı bir barış ortamı oluşturulması için; dünyevi hiçbir makam ve mevki talebi olmaksızın gösterdiği ilmi ve fikri gayretlerine devam edeceğini vurgularken; böylesine halisane gayret sahibi mümtaz bir şahsiyetin hukuk dışı hiçbir davranışı tasvip edemeyeceğini ve kendisinin memleketimize zarar verici bütün faaliyetlere karşı sarsılmaz bir güvence teşkil ettiğini, sayın kamuoyuna bir kez daha ifade etmek istiyoruz. Saygılarımızla.

Fethullah Gülen Vekilleri





29.05.1998 - Akın Birdal Suikastına Adının Karıştırılmasıyla İlgili Basın Açıklaması

İHD Başkanı akın Birdal'ın suikast zanlısı Uzman Çavuş Cengiz Ersever'in hedef saptırarak, Sedat Peker tarafından Fethullah Gülen'e 10 milyon dolar transfer ettiği şeklindeki iddiaların tamamıyla asılsız oluğu belirtildi. Konuyla ilgili olarak, Fethullah Gülen'in vekilleri Avukat Orhan Erdemli ve Avukat Hasan Günaydın tarafından kamuoyuna yapılan yazılı açıklamada, Gülen'in Sedat Peker'le hiçbir irtibatı olmadığı belirtildi.

Planlı Bir Kampanya

Fethullah Gülen'in hoşgörü ve uzlaşma aksiyonu çerçevesinde gösterdiği gayretlerin toplumun değişik kesimlerince takdir edildiğinin ifade edildiği açıklamada, din ve dindarlara karşı düşmanca bir önyargı ve saplantı içinde olan belirli bir çevrenin Fethullah Gülen'e karşı bir karalama kampanyası yürüttüğü açıkladı. Yapılan açıklamada, 'Bir suikast zanlısının ifadelerine dayalı olarak ortaya atılan ve sayın Gülen'in adını 'mafya' gibi hukuk dışı oluşumlara karıştırma çabası da, yine bu karalama kampanyasını yürütenlerce hazırlanmış bir mizansendir' denildi.

Gizli İfadeyi Basına Kim Sızdırdı?

Fethullah Gülen'e iftirada bulunanları yargı önünde ispata çağıran Gülen'in vekilleri, şu soruların da cevaplandırılmasını istedi: 'Güvenlik birimlerinde sorgusu yapılan suikast zanlısının sorgusu normal prosedüre uygun olarak yapılmış mıdır ve kendisine Fethullah Gülen'i itham etmesi için herhangi bir vaatte bulunulmuş mudur?

Hazırlık soruşturması gizli olduğuna göre, sayın Gülen hakkında gerçekdışı iddiaların ye aldığı ifadeyi kim ve ne amaçla basına sızdırmıştır?'

Açıklamada, Türkiye'de karmaşa ortamı yaratmak isteyenlere karşı sağduyulu olunması gerektiği kaydedildi.

Fethullah Gülen Vekilleri





28.05.1998 - Akın Birdal Olayı İle İlgili Basın Açıklaması

Star Televizyonu'nun 27.5.1998 tarihli ana haber bülteninde ve gece haberlerinde, 28.5.1998 tarihli Milliyet ve Akşam gazetelerinde İnsan Hakları Derneği Başkanı Akın Birdal'ın suikast zanlılarından ve silahlı çete oluşturarak kitle katliamı yapmayı planladığını söyleyen uzman çavuş Cengiz Ersever'in, sorgusu sırasında verdiği ifadeye dayanılarak Fethullah Gülen'in Sedat Peker ile irtibatı olduğu iddia edilmiştir.

1-Müvekkilimiz Fethullah Gülen haberde ismi geçen şahısla hiçbir biçimde irtibatta olmadığı gibi, kendisinin bu şahsa veya herhangi bir kimseye para vs. göndermesi söz konusu değildir.

2-Nitekim Sedat Peker, medyaya yaptığı açıklamalarda kendisinin müvekkilimizle herhangi bir bağlantı veya tanışıklık içinde bulunmadığını ifade etmiştir.

3-Bütün kamuoyu Fethullah Gülen'in hoşgörü ve uzlaşma aksiyonu çerçevesinde gösterdiği gayretlerin ülkemiz ve milletimize hizmet amacını taşıdığını bilmektedir.

4-Buna karşılık, din ve dindarlara karşı düşmanca bir önyargı ve saplantı içinde olan belirli bir çevre, Fethullah Gülen'e karşı bütün metotların mübah sayıldığı bir karalama kampanyası yürütmektedirler. Bu kampanyada ortaya atalın iddiaların tümünün gerçek dışı ve tahkir edici olduğu 100'ün üzerinde mahkeme kararıyla tespit edilmiştir.

5-İşte bu haberlerde de bir suikast zanlısının ifadesine dayalı olarak ortaya atılan ve Sayın Gülen'in adını 'mafya' gibi hukuk dışı oluşumlara karıştırma çabası da, yine bu karalama kampanyasını yürütenlerce hazırlanmış bir mizansendir.

6-Türk kamuoyu önünde katil zanlılarının ifadelerine dayanarak her zaman Hakk'ın ve hukukun savunucusu olan Fethullah Gülen'e iftirada bulunanları yargı önünde ispata davet ederken şu soruların cevaplandırılmasını talep etmekteyiz.



Suikast zanlısı ve silahlı çete oluşturarak insanları öldürmeyi planlayan uzman çavuş Cengiz Ersever'in sorgusunu yapan, Ankara Emniyet Müdür Yardımcılarından biri, zanlıdan Türk Mafyası'yla ilgili bir rapor yazmasını talep etmiş midir?

Bizzat kendisi organize bir suç örgütünü kurduğunu söyleyen bir suç zanlısından böyle bir mafya raporu talep edildikten sonra, zanlının kendi el yazısıyla yazdığı rapor belirli bir şekilde değiştirilerek ve Fethullah Gülen'in kara para akladığı ithamı eklenerek, Başbakan'a bir rapor halinde sunulmuş mudur?

Söz konusu Emniyet Müdür Yardımcısı bir suç zanlısından böyle bir mafya raporunu Akın Birdal'a yapılan suikastı aydınlatmak için mi talep etmiştir? Yoksa bunun arkasında başka bir neden mi vardır? Bu talebi kendi inisiyatifiyle mi yapmıştır, ya da bu konuda herhangi bir direktif mi almıştır?

Suç zanlısına yazdırılan Türk Mafyası başlıklı rapora, Fethullah Gülen'in ismi herhangi bir pazarlık veya vaat sonucu mu eklenmiştir?

Hazırlık soruşturması ve kişilere suç isnadında bulunulan raporlar gizli olduğuna göre, kimler ve hangi amaçla söz konusu raporu basına sızdırmışlardır?



7- Türk kamuoyu, katil zanlılarının ifadelerinin basına sızdırıldıktan sonra nasıl suikastların gerçekleştiğini yakinen bilmektedir. Bu nedenle özellikle ciddiyeti ile bilinen büyük basın organlarımızın, herhangi bir ciddi inceleme ve araştırma yapmadan suç zanlılarının manipüle edilmiş ifadelerini yayınlamalarını büyük bir teessüfle karşıladığımızı belirtmek istiyoruz.

Sayın kamuoyunu, böyle hukuk dışı yollarla Fethullah Gülen'i karalamaya yönelik komplolara ve suikast zanlılarını iftira atma suikastlarında de kullanarak ülkemizde karmaşa yaratmak isteyenlere karşı uyanık olmaya davet ediyor saygılarımızı sunuyoruz. 28.5.1998

Fethullah Gülen Vekilleri





23.04.1998 - Dost Sigorta Olayına Açıklama: "Hiç Bir Kavganın Tarafı Değilim"

MÜSIAD arasındaki çekişme olduğu ve adli makamlara bu nedenle isimsiz ihbarlar yapıldığı yolundaki iddialar üzerine bir açıklama yapan Gülen'in avukatları, iddiaları yalanladılar.

Avukat Orhan Erdemli ve avukat Hasan Günaydın tarafından yapılan açıklamada, müvekkilleri Fethullah Gülen'in MÜSIAD ya da başka hiç kimseyle çatışma içinde olmadığı, çıkan haberlerin 'asparagas'dan ibaret olduğu belirtildi. Müvekkillerinin ticari ve siyasi hiçbir beklenti içinde olmadığını belirten avukatlar, Fethullah Gülen'in söz konusu haberlerde olduğu gibi 'ticari rekabetin tarafı' gibi gösterilmesinin haksiz ve gerçek dışı olduğunu ifade ettiler. Avukatlar, Gülen'in herhangi bir kişi veya kuruluşla bir kavga ya da çatışma içinde olmasının söz konusu olmadığını vurguladılar.

'22 Nisan 1998 tarihli bazı basın organlarında yer alan haberlerde, Ankara Devlet Güvenlik Mahkemesi Savcılığı'nın kurulmakta olan bir sigorta şirketi ile ilgili olarak yürüttüğü soruşturmanın ortaya çıkış sebebinin Sayın Fethullah Gülen ile MUSIAD arasındaki çekişme olduğu ve adli makamlara bu nedenle isimsiz ihbarlar yapıldığı yolunda gerçek dışı iddialar ortaya atılmıştır.' diyen Gülen'in avukatları yaptıkları yazılı açıklamada şunları belirttiler:

Öncelikle belirtmek istiyoruz ki, Sayın Fethullah Gülen'in anayasal hak ve özgürlükler çerçevesinde gösterdiği ilmi ve fikri faaliyetin temel amacı ülkemizde hoşgörüye, diyaloga dayalı bir barış ve uzlaşma ortamının oluşmasına katkıda bulunmaktır. Bu nedenle kendisinin herhangi bir kişi veya kuruluşla bir kavga ya da çatışma içinde olması söz konusu değildir.

Sayın Gülen'in yukarıda değinilen gayretleri ülkemizin ve milletimizin içinde bulunduğu ciddi sorunlara karşı ilgi ve sorumluluk duyan bir anlayışın sonucu olup, kendisi ticari, siyasi vs. gibi bir beklenti veya faaliyet içinde değildir. Bu nedenle müvekkilimizi söz konusu haberlerde olduğu gibi 'ticari bir rekabetin tarafı' gibi göstermek hem haksiz hem de gerçek dışıdır.

Türkiye'deki bütün şirketler basta Türk Ticaret Kanunu olmak üzere ilgili yasalarda öngörülen kurallara göre kurulup faaliyet göstermektedirler. Her şirketin sahip ve yöneticilerinin kimler olduğu ise resmi kayıtlarda ve ticaret sicillerinde bellidir. Bu nedenle hiçbir şirketin kurucusu, hissedarı veya yöneticisi olmayan Sayın Fethullah Gülen'i, 'sermaye paylaşım kavgalarının tarafı' gibi gösteren yayınlar onun hakkında kuşku yaratmaya yönelik çabaların bir urunudur.

Nitekim, kaynağı ve dayanağı belli olmayan söz konusu bu haberlerde bazı kuruluşların 'Fethullahçı' olarak nitelendirilmesi ve 'Dost Sigorta şirketi hakkında Fethullah Hocacılar isimsiz ihbarlar yaptılar' iddiaları düzmece ve hayalidir. Bu gibi gerçek dışı iddiaların esas maksadı Sayın Fethullah Gülen'in bütün toplum nazarında kabul gören hoşgörü ve uzlaşma aksiyonunu karalamaktır.

Bu vesileyle bir kez daha açıklamak istiyoruz ki, Sayın Fethullah Gülen ticari, siyasi veya ideolojik hiçbir kavganın tarafı değildir. Kendisinin ülkemizin her alanda kalkınması için yaptığı öneriler, manevi teşvikler; ülkesini ve milletini seven bir mütefekkir olusunun tabii bir neticesidir. Bu ise her vatandaşın olduğu gibi onun da hem hakki hem görevidir. basın organlarımızın hiçbir inceleme ve araştırma yapmadan, 'asparagas' olarak nitelendirebileceğimiz bu tur yayınlarda bulunmaları ise basınımızın prestijine zarar vermektedir. Sayın kamuoyunun, müvekkilimiz Fethullah Gülen ile ilgili böyle asilsiz iddialar karşısında sağduyulu ve hassas bir tutum göstereceğine olan inancımızı yineler, saygılarımızı sunarız.

Fethullah Gülen Vekilleri





22.04.1998 - Fethullah Gülen'in MÜSİAD ve Bir Sigorta Şirketiyle İlgili İlişkisine Açıklama

22 Nisan 1998 tarihli bazı basın organlarında yer alan haberlerde, Ankara Devlet Güvenlik Mahkemesi Savcılığı'nın kurulmakta olan bir sigorta şirketi ile ilgili olarak yürüttüğü soruşturmanın ortaya çıkış sebebinin Sayın Fethullah Gülen ile MÜSİAD arasındaki çekişme olduğu ve adli makamlara bu nedenle isimsiz ihbarlar yapıldığı yolunda gerçek dışı iddialar ortaya atılmıştır.

1. Öncelikle belirtmek istiyoruz ki Sayın Fethullah Gülen'in anayasal hak ve özgürlükler çerçevesinde gösterdiği ilmi ve fikri faaliyetin temel amacı ülkemizde hoşgörüye, diyaloğa dayalı bir barış ve uzlaşma ortamının oluşmasına katkıda bulunmaktadır. Bu nedenle kendisinin herhangi bir kişi veya kuruluşla bir kavga ya da çatışma içinde olması söz konusu değildir.

2. Sayın Gülen'in yukarıda değinilen gayretleri ülkemizin ve milletimizin içinde bulunduğu ciddi sorunlara karşı ilgi ve sorumluluk duyan bir anlayışın sonucu olup, kendisi ticari, siyasi vs. gibi bir beklenti veya faaliyet içinde değildir. Bu nedenle müvekkilimizi söz konusu haberlerde olduğu gibi 'ticari bir rekabetin tarafı' gibi göstermek hem haksız hem de gerçek dışıdır.

3. Türkiye'deki bütün şirketler başta Türk Ticaret Kanunu olmak üzere ilgili yasalarda öngörülen kurallara göre kurulup faaliyet göstermektedirler. Her şirketin sahip ve yöneticilerinin kimler olduğu ise resmi kayıtlarda ve ticaret sicillerinde bellidir. Bu nedenle hiçbir şirketin kurucusu, hissedarı veya yöneticisi olmayan sayın Fethullah Gülen'i, 'sermaye paylaşım kavgalarının tarafı' gibi gösteren yayınlar onun hakkında kuşku yaratmaya yönelik çabaların bir ürünüdür.'

4. Nitekim, kaynağı ve dayanağı belli olmayan söz konusu bu haberlerde bazı kuruluşların 'Fethullahçı' olarak nitelendirilmesi ve 'Dost Sigorta Şirketi hakkında Fethullah Hocacılar isimsiz ihbarlar yaptılar' iddiaları düzmece ve hayalidir. Bu gibi gerçek dışı iddiaların esas maksadı Sayın Fethullah Gülen'in bütün toplum nazarında kabul gören hoşgörü ve uzlaşma aksiyonunu karalamaktır.

5. Bu vesileyle bir kez daha açıklamak istiyoruz ki, Sayın Fethullah Gülen ticari, siyasi veya ideolojik hiçbir kavganın tarafı değildir. Kendisinin ülkemizin her alanda kalkınması için yaptığı öneriler, manevi teşvikler; ülkesini ve milletini seven bir mütefekkir oluşunun tabii bir neticesidir. Bu ise her vatandaşın olduğu gibi onun da hem hakkı hem görevidir. Basın organlarımızın ise hiçbir inceleme ve araştırma yapmadan, 'asparagas' olarak nitelendirebileceğimiz bu tür yayınlarda bulunmaları ise basınımızın prestijine zarar vermektedir. Sayın kamuoyunun, müvekkilimiz Fethullah Gülen ile ilgili böyle asılsız iddialar karşısında sağduyulu ve hassas bir tutum göstereceğine olan inancımızı yineler saygılarımızı sunarız.

22.04.1998

Fethullah Gülen Vekilleri





19.04.1998 - Okullarda İrticai Eğim Verildiği İddiasına Açıklama: "Mahkumiyete Hazırım"

Türk Ocakları'nın 32'ci Olağan Genel Kurul Toplantısı dün yapıldı. Toplantıda 1997 yılı Türk Ocakları Armağanları da sahiplerine dağıtıldı. Fethullah Gülen'e de 'Hamdullah Suphi Tanrıöver Türk Ocakları Kültür Armağanı' verildi. Ödülünü, Türk Ocakları Genel Başkanı Nuri Gürgür'den alan Gülen, toplantıdan çıkışta, okullarında irtica eğitimi verildiğine ilişkin iddiaları yanıtladı.

Gülen toplantıda şöyle konuştu: 'Türkiye'nin, bundan evvelki cumhurbaşkanımızın ifadesiyle 'Bir şantiye haline geldiği' bir gerçektir. Türkiye, dünyaya uyanıyor, dünyaya açılıyor, bu bir gerçektir. 21. Asra girerken, ümitle, 'her şey, gelecekte bu milletin hesabına cereyan etmeye bağlayacaktır.' Diyerek hareket etmek zorundayız. Şu anda, Türkiye'de bazı kesimler itibarıyla olsa da üst üste bazı içtimai pozisyonların yaşandığı da bir gerçektir. Sosyal bir şizofrenin, bazı kesimlerce de yaşandığı bir gerçektir.'

Toplantı çıkışında gazetecilerin kendisine yönelttiği soruları yanıtlayan Gülen, DSP lideri Bülent Ecevit'le bağlantısı hakkında şöyle konuştu: 'Bülent Bey dün farklı bugün farklı konuşan bir insan değil. Türk milliyetçiliğine, Hacı Bektaş'tan, Yunus'tan, gelen Müslümanlığa karşı sevgi taşıyan bir insan. Basiretli Türk halkı onun ne dediğinin farkında, bir kısım farklı düşünenler var ama ben onların çok olduğunu sanmıyorum. Benim ondan yararlanmak gibi bir mülahazam yok. Bütün Türk büyüklerine saygı duydum, ona da duyarım.

MGK Güçlü Müessese

İrticanın her zaman olageldiğini, bugün de varolduğunu söyleyen Fethullah Gülen, MGK ile ilgili bir soru üzerine, MGK'nın, devletin anayasal, güçlü bir müessesesi olduğunu ifade etti ve şöyle dedi.

'Ona karşı her Türk vatandaşınının saygılı olması bir vecibedir. Onun arkasında asker de vardır, sivil de. Bu asker ve siviller Türkiye'de ki Cumhuriyet, laiklik ve demokrasi gibi birtakım meselelere karşı çok hassastırlar. En ufak bir konuyu mutlaka değerlendirirler.' Kendisinin düz bir vatandaş olduğunu, 30 senedir bu millete faydalı olmaya çalıştığını hatırlatan Gülen, 'MGK gibi devletin çok önemli işlerini gören, güçlü bir müessese benim gibi küçük bir adamla uğraşmaz. Ama bazı kimseler uğraşıyor gibi gösteriyorsa kendi heveslerini düşünce yerine koyup bazı şeyleri çarpıtmak istiyorlardır' diye konuştu.

'Okullar Milli Eğitim'e bağlı'

Gülen, irticayla ilgili bir soru üzerine de irticanın, Hz. Muhammed döneminde olduğu gibi, Selçuklu, Osmanlı ve Cumhuriyet dönemlerinde de ortaya çıktığını ifade etti. irticanın, her zaman olageldiğini belirten Gülen, bunun, yerleşmiş bir devlet için tehlike oluşturmayacağını, ancak içte ve dışta Türkiye'nin itibarını sarsacağını söyledi.

Kendisine bağlı okullarda irticai eğitim verildiği yolunda tartışmaların yaşandığını hatırlatan bir gazeteciye Gülen şu yanıtı verdi.

'Sözü edilen o okulların hepsi Milli Eğitim'e bağlıdır. Ben sadece 'ülkenin en önemli sorunu eğitimdir' diyerek halkı teşvik ettim. Ben söyledim diye baha mal edilemez. Bu, en başta buraları yatıran insanlara hakaret olur. Devlet bunların devreni isterse ben yine bu yönde tavsiyede bulunabilirim.'

Bu okulların Milli Eğitim tarafından teftiş edildiğini hatırlatan Fethullah Gülen şöyle konuştu: 'Bu teftiş raporlarında bir kelime irtica varsa ben mahkumiyete hazırım. Ayrıca bu okullarda Milli Güvenlik dersleri veriliyor, derse giren subaylar okullarda olup biten her şeyi görüyorlar, şayet böyle bir şey varsa ben dünyanın en şerefsiz insanıyım. Bu okullar söylenenlerin aksine dünyanın her yerinde Atatürk ve Cumhuriyeti anlatmışlar, Türkiye'yi temsil etmişlerdir.'





30.03.1998 - ATV'deki Son Durak Programında Yayınlanan Hayali Raporlarla İlgili Açıklama

26 Mart 1998 tarihli ATV'de Son Durak adlı gece haberlerinde maalesef hayali gizli raporlar uydurmak suretiyle, müvekkilimiz Muhterem Fethullah Gülen suçlanmakta ve tahkir edici isnatlarla insan haysiyetinin değeri açıkça çiğnenmektedir. Basın mesleği, toplumu doğru ve tarafsız biçimde bilgilendirmek gayesiyle yürütülmesi gereken bir faaliyet iken ve bunun için sorumlu bir basın mensubunun bir iddiayı ortaya atmadan önce, konuyu objektif biçimde araştırması ve iddialarını dayandırdığı kanıtları somut biçimde göstermesi gerekirken, ATV'de basın mesleğinin bu temel ilkesinin hiçe sayılarak, bu haberde olduğu gibi, mesnetsiz ithamlarla ve sahte raporlar uydurarak, Muhterem müvekkilimize suç isnatlarında bulunulması üzücü olduğu gibi açıkça hukuka aykırı bulunmaktadır.

Bütün kamuoyunun da yakinen bildiği üzere, Muhterem Fethullah Gülen ilmi ve fikri bütün faaliyetlerinde, ülkemizde bir hoşgörü ve uzlaşma ortamının gerçekleşmesi amacını gütmekte; meydana getirdiği eserlerin hepsinde kardeşlik, birlik ve sevgi temasını işlemektedir. Bütün bu gayretlerin yürütülmesinde her zaman Anayasa ve kanunlar çerçevesinde kalınarak, Türkiye Cumhuriyeti Devleti'nin bütünlüğü ve bekasına zarar verebilecek her tür davranışa karşı açıkça tavır alınmaktadır. Kendisinin mütefekkir şahsiyetinin doğurduğu sorumlu tutumun bir neticesi olarak, önerdiği hoşgörü ve uzlaşma düşüncesi ise başta devletimizin en yüksek makamı olmak üzere, toplumun değişik her kesiminde büyük bir kabul görmektedir. Ülkemiz ve bütün milletimiz için sarfedilen böylesine fikri mesainin ise, herhangi bir makam, mevki ya da maddi çıkar amacını gütmediği ve hele hukuk dışı, ideolojik, siyasi bir guruplaşma veya örgütlenmeyi öngörmediği aşikârdır.

Yukarıda değinilen ve bütünüyle hukuki çerçevede gerçekleştirilen bu gayretler hakkında kendisi geniş çevrelerden büyük bir hüsnü kabul görmekte olduğu gibi, bugüne değin Muhterem Fethullah Gülen ile ilgili hukuka aykırı bir davranışından bahisle hukuki sonuç doğurucu herhangi bir adli işlem yapılmamıştır. Buna karşılık bu haberde olduğu gibi onun hakkında hakaretamiz iddialarda bulunanlar, yayınladıkları iftiralar nedeniyle çeşitli birçok tazminat ve cezalara mahkum edilmişlerdir. Bu iddiaların gerçek dışılığı sadece birkaç örnek vermek gerekirse, İstanbul 4. Asliye Hukuk Mahkemesi'nin 1994/457 E, 1994/490 E. ve İstanbul 8. Asliye Hukuk Mahkemesi'nin 1994/521 sayılı Yargıtay aşamasından da oybirliği ile onanarak geçen kesinleşmiş yargı kararları ile sabittir.

Bu iddiaları ortaya atanların öncelikle şu soruları cevaplamaları gerekmektedir.

1. Muhterem Fethullah Gülen hangi tutumuyla, sözüyle ya da davranışıyla Türkiye Cumhuriyeti için tehlikeli olabilecek bir vakıaya sebep olmuştur? Nerede, ne zaman ve ne biçimde bu yönde bir faaliyet göstermiştir?

2. Kendisinin yayınlanmış bütün eserleri kamuoyunun bilgisine sunulmuş ve ilmi - fikri düşüncelerinin tümü açık biçimde ifade edilmiş olduğuna göre, bunların hangisinde devletimize, milletimize zararlı ya da demokrasiye aykırı bir husus ileri sürülmüştür?

3. Türkiye'de varolan bütün özel okullar, dershaneler, şirketler, vakıflar, yurtlar vs. devletin resmi makamlarının izniyle ve onların denetiminde faaliyet gösterdiğine ve bu kuruluşların sahiplerinin kimler olduğu belli olduğuna göre; Muhterem müvekkilimiz hangi kuruluşun sahibidir?

Biz bugüne değin bu ve benzeri sorulara henüz bir cevap alamadığımız gibi, tahkir edici suçlamalarda bulunanlar, iddialarıyla ilgili hiçbir kanıt da ortaya koyabilmiş değillerdir.

Ancak bu durumlara rağmen ATV'nin, basın özgürlüğünü kötüye kullanarak; hukukun üstünlüğünü ve en evrensel hukuk kurallarından biri olan 'hiç kimsenin hakkında kesinleşmiş yargı kararı olmadan suçlu olarak gösterilemeyeceği' esasını hiçe sayarak, gerçeğe uygun hiçbir yönü olmayan bu iddiaları tekrarlamış olmaları sebebiyle doğruları bir kez daha kamuoyuna duyurur; adaletin bir gereği ve toplumun kasıtlı olarak gerçek dışı yayınlarla yanlış yönlendirilmesinin önlenmesi için, hukuki bütün müracaatlara başvurarak; iddia sahiplerini bir kez daha ispata davet edeceğimizi de bildiririz, saygılarımızla.

Fethullah Gülen Vekilleri





28.03.1998 - Rejim Problemi ve İrtica Üzerine Basın Açıklaması

Türk 2000 Vakfı tarafından Fethullah Gülen'e Türk dünyasına katkılarından dolayı plaket verildi. Gülen, dünyanın dört bir yanında acılan okulları teşvik etmesi sebebiyle ödül ödül aldı.

MGK toplantısından çıkan basın açıklamasını değerlendiren Gülen, 'Türk milleti demokrasiye çok alıştı ve problemlerini onunla çözecek. Gelişmelerden ben çok endişe duymuyorum. Ciddi tehditlerin altında bile yumuşaklıklara açılma olacak. Bunların hepsi devlet yapısında çok önemli moleküllerdir. Bize düşen ise hepsinin itibarını korumaktır' açıklaması yaptı. Gülen, medya mensuplarının çeşitli sorulara ise şu cevapları verdi;

Gündemde bir irtica kavramı var ne diyorsunuz?

İrtica her zaman var. Osmanlı'da, Selçuklu'da ve asrı saadet döneminde de irtica olmuştur. Ancak irticanın adının konulması şarttır. Toplumda inanan kesminin potansiyel suçlu gibi görülmemesi için irtica mefhumunun çerçevesinin belirlenmesinde zaruret var. Bu belirlenince kim rejim için tehlikedir, kimin üzerine gitmek lazım gibi hususlar daha net bir şekilde belirlenir. Bugün için bu bir eksikliktir. Demokrasiyi tam kavrayamamak, laikliği tam anlayamamak konusunda kusurlarımız olduğu gibi, irtica mevzuunda kusurlarımız olduğu gibi, irtica mevzuunda da tam bir tarif yapamama sancısını çekiyoruz.

Bunun çerçevesini çizer misiniz?

Çerçevesini çizmek bana düşmez. Meselenin hukuki ve sosyolojik yönleri var. İrtica Arapça manası itibariyle insanları gerilere, çağın gerilerine götürme demektir. Bu duyguda, düşüncede, inançta olabilir. Teknolojinin karşısında olma bir irticadır. Ortaçağ Hıristiyanlığında olduğu gibi dini, ilmin karşısında görme bir irticadır. Demokrasiyi düşman ilan etmek bir irticadır. Bu açıdan meseleye bakılacak olursa belli kesimlerin hemen hepsi bana göre bir irtica yaşıyor.

MKG toplantısında okullarınız ve isminiz geçiyor; bunu nasıl değerlendiriyorsunuz?

MGK hep toplanıyor. Daha önce de şefaatle toplandı. Medyadan duyabildiğim kadarıyla okulların eğitim faaliyetleri gündeme gelecekmiş. Olabilir. Herkes düşüncesinde hurdur. Düşünceler mukaddestir. Ne var ki biz de samimi olduğumuzdan eminiz. Türkiye'nin geleceği adına bu yapılan bir rampadır. Büyümenin bu rampayla gelişeceğine inanıyorum. Gelecek nesiller bunu daha iyi anlayacaktır.

Tartışmaların odak noktasında yer alıyorsunuz?

Birileri bu mevzuda manipulasyon yapıyor olabilir. Biz bu ülkeyi samimi olarak düşünen insanlarız. Okullar konusunda cumhurbaskanlarımızın tavsiye mektupları oldu. Referans oldular. Bu olay milli mücadelede olduğu gibi millet meselesi oldu. Ne var ki tavsiye ve teşviklerimiz, okullar bizimmiş gibi bir imaj doğurdu. Bunlar milletin okullarıdır. Türk milleti akl-i selim sahibidir. Vehimler ve muhtemellerin, üzerine hüküm bina edilemeyeceği ortaya çıkacaktır.

Okullarınızın devredilmesi gündeme gelmişti; ne düşünüyorsunuz?

Benim okullarım değil. Benim sadece teşvikim oldu. Simdi başkalarının da teşviki var. Ben de umum milletin hissiyatına muhalefet edemem. Bu milletin ferdiyim. Devir meselesine gelince, eğer devletin zerre kadar endişesi var ise, okulları alacaklarsa teşvik gücümü o istikamette kullanırım. Arzu eden varsa, ben bu düşüncelerimi maşeri vicdan karsısında ifade ederim. Onlarda bu is hangi usulle alınıyorsa, o seklide devreye girerler. İlgili şirketler, dernekler var, onlarla görüşürler. Seviyeyi koruyarak götürmeye kararlıysalar tavsiye ve teşvike kararlıyım. Bunu ben iki uç yıl evvel de söyledim. Şimdilerde bazı Müslümanlara istinada edilen yakışıksız kelime 'takiyye yapıyor' diyorlarsa, ben bunu dört beş yıldır söylüyorum. Ne var ki bu, medyaya geç intikal etti.





18.02.1998 - Papa Görüşmesi ve Susurluk Olayı İle İlgili İddialara Cevap

1. Muhterem Fethullah Gülen'in dinler arası diyaloğun pekişmesi, hoşgörü ve uzlaşma ortamının gerçekleşmesi gayesiyle Papa 2. John Paul ile, bir mütefekkir şahsiyet sıfatı ile görüşmesi, gerek yurtiçinde gerekse yurtdışında son derece müsbet bir yankı bulmuştur. Buna karşılık bazı basın organlarında bu konu çarpıtılarak Muhterem müvekkilimiz hakkında daha önceden ortaya atılan gerçek dışı iddialar, bu kez sahte bir MİT raporu bahane edilerek tekrarlanmıştır.

2. Öncelikle belirtmek istiyoruz ki, söz konusu iddialar hakkında adli makamlara gerekli başvurular yapılmış ve iddia sahipleri isbata davet edilmiştir. Ancak şimdiye değin bu tahkir edici isnadların doğruluğu hiçbir biçimde kanıtlanamamış ve bundan dolayı da ilgili kişiler hakkında manevi tazminat ile çeşitli cezalara hükmolunmuştur. Ayrıca çok sayıda tekzip mahkeme kararıyla yayınlatılmıştır.

3. Ancak hukuki yaptırımların yeterince caydırıcı ve etkili olmamasından cesaret alan bazı kişiler, mahkeme kararlarıyla gerçek dışılığı ve tahkir edici niteliği tesbit edilmiş iddialarını tekrarlamaya devam etmektedirler. Bu yapılırken gazetecilik mesleğinin gerektirdiği dürüst ve objektif yayıncılık ilkeleri ile basın ahlak yasasına hiçbir biçimde uyulmamakta, diğer bir deyişle basın hürriyeti kötüye kullanılarak, bir karalama kampanyası yürütülmektedir. İşte bu nedenle bazı hususların bir kez daha kamuoyuna duyurulması gereği doğmuştur:

Muhterem Fethullah Gülen her vesileyle, yaptığı açıklamalarda Türkiye Cumhuriyeti'nin insan haklarına dayalı demokratik bir hukuk devleti oluşuna destek vermiştir. Kendisinin farklı düşünce ve inançlar arasında diyalog kurulması ile sorunlara hoşgörü ve uzlaşma zemini üzerinde çözüm aranması yönündeki gayretleri de bunun açık delilidir. Ayrıca bütün eserlerinde birlik, sevgi ve barışın önemini ortaya koyan bir şahsiyetin, totaliter bir rejim yanlısı olması mümkün değildir. Nitekim bütün kamuoyu onun fikirlerini Türkiye Cumhuriyeti'nin bekası için sağlam bir teminat olarak görmektedir.

Bu nedenle Muhterem müvekkilimizi Türkiye Cumhuriyeti rejiminin düşmanı olarak gösterip, onun bu yolda yıkıcı bir faaliyet içinde olduğunu iddia edenlerin, kendisinin nerede, ne zaman ve hangi biçimde böylesine rejim karşıtı fiilerle ilgisi olduğunu ortaya koymaları gerekir. Kaldı ki gerçek olmaları halinde suç teşkil edecek olan bu türdeki fiillerle ilgili adli makamların hukuki netice doğurucu hiçbir kararı söz konusu değildir.

Bugüne değin hukuk ve meşru zeminler çerçevesinde ilmi ve fikri bir faaliyet gösteren Muhterem müvekkilimizin, 'Susurluk Olayı' ile irtibatlandırılması çabaları tamamiyle artniyetli olup, bunların tümü toplumda bir şüphe doğurmaya yöneliktir. Nitekim söz konusu olay hakkında resmi makamların yürüttüğü araştırma, soruşturma ve davaların hiçbirinde Muhterem müvekkilimizle ilgili herhangi bir işlem yapılmamış, kendisi tanık sıfatıyla olsa dahi yetkili bir merciye çağrılmamıştır. Ayrıca Susurluk konusuyla ilgili yapılan liderler zirvesinde onun adının hiçbir biçimde söz konusu edilmediği, zirveye katılan Başbakan ve diğere siyasi liderler tarafından açıkça ifade edilmiştir. Gerek adli merciler gerekse siyasi yetkililer bu konuda Muhterem müvekkilimizle ilgili hiçbir menfi ya da onu suçlamaya yönelik herhangi bir işlemde bulunmadığına göre, bu durumun aksini iddia edenlerin dayanaklarını, bilgi ve belgelerinin neler olduğunu ortaya koymaları gerekir.

Ancak bu soyut iddiaları ortaya atarak, kamuoyunda Muhterem Fethullah Gülen'in sahip olduğu yüksek prestiji sarsmayı ve onun hakkında kuşku oluşturmayı amaçlayanlar, iddialarını ispat etmelerinin mümkün olamayacağını bilmektedirler. İşte bu nedenledir ki, bizzat sahte 'MİT' raporları uydurmaktadırlar. Nitekim bu konuda iddialarda bulunanlar hakkında açılan davada, ortada böyle bir raporun olmadığı anlaşılmıştır. Ayrıca, gerçekten resmi kurumunca hazırlanmış ve bir kişi hakkında belirli suçlamaları içeren bir belge söz konusu olsaydı, bu durumda yetkili makamların hukuken işlem yapmaları da kanuni bir zorunluluktu. Halbuki bu bakından muhterem müvekkilimizle ilgili hiçbir işlem söz konusu değildir, olamaz da. Çünkü kendisinin hukuka aykırı herhangi bir tutum ve davranışı vaki olmayıp, bu tür davranışların da karşısındadır.

Yine bu günlerde belirli bir ideolojik görüşü savunan bir takım dernek temsilcileri, uzun süredir psikolojik tedavi gördüklerini söyleyen ve kendi kuruluşlarından halen burs alan iki gencin anlatılmalarına dayanarak, bazı iddialarda bulunmuşlardır. Buna göre Muhterem müvekkilimizin Türkiye Cumhuriyeti'ni yıkmayı hedef alan bir örgütlenme içinde olduğu ileri sürülmektedir. Ancak bu kişiler, böyle bir örgütlenmenin gerçekleştiğini iddia ettikleri okulların hangi okullar olduğunu ve kendilerinin bu okullarda ne zaman öğreni olduklarına dair hiçbir somut bilgi vermeden, soyut ve hayali isnadlarda bulunmaktadırlar. Bu durumda sormak istiyoruz, bu gençler ne zaman, hangi isimli okulda ve ne sürede eğitim görmüşlerdir ve bu okulun Muhterem Fethullah Gülen'le ne gibi bir ilgisi vardır? Bu ve benzeri iddialarda bulunanları ispata davet ediyor, kamuoyuna saygılarımızı sunuyoruz.

Fethullah Gülen Vekilleri





12.02.1998 - STKB'nin "Hocanın Okulları" Kitabı İle İlgili Yaptığı Basın Toplantısına Cevap

Anadolu Ajansı tarafından medya kuruluşlarına geçilen 11.02.1998 tarihli haberde bazı dernek temsilcilerinin bir kitabı tanıtmak için gerçekleştirdikleri bir basın toplantısından bahisle, Muhterem Fethullah Gülen hakkında gerçek dışı ve kişilik haklarını ihlal edici iddialar ileri sürülmüştür. Söz konusu bu basın toplantısında, ismi-kimliği belirsiz iki kişinin anlatımlarının kitap haline getirildiği ve bunlara dayanılarak özetle, Muhterem Fethullah Gülen'in okullarının olduğu ve bu okullarda Cumhuriyet rejimiyle Atatürk düşmanlığının propagandasının yapıldığı iddia edilmiş: Bu hayali suçlamalarda bulunan kişilerin kimlikleri ise 'güvenlik' gerekçesiyle saklı tutulduğu söylenmiştir.

Öncelikle belirtmek istiyoruz ki, bugüne değin bazı kişiler Muhterem müvekkilimizle ilgili aynı hakaretimiz iddiaları gündeme getrmişler ve bunlara karşı sadece hukuk çerçevesinde gerekli olan kanuni müracaatlar yapılmıştır. Diğer bir deyişle hayatı boyunca hukuka, kanunlara saygılı olarak, meşru zeminlerde ilmi ve fikri bir faaliyet içinde olan Muhterem Fethullah Gülen hakkında gerçek dışı iddialarda bulunanlar, yalnızca mahkemeler nezdinde hukuki işlemlere maruz kalmış olup, bu hukuki çerçeve dışında kimseye karşı herhangi bir tepki de bulunulması söz konusu dahi olmamıştır. Bu nedenle habere konu olan basın toplantısı yapanların 'güvenlik' gerekçesi ileri sürmeleri için ortada hiçbir sebep yoktur. Diğer yandan, farklı görüşlerin ve inançların varlığını bir düşmanlık, çatışma değil, bir zenginlik vesilesi sayılması gerektiğini her vesileyle söyleyen; ülkemizde insan haklarına dayalı, demokratik hukuk devletinin bütün gerekleriyle pekişmesi için bir hoşgörü, diyalog ve uzlaşma zemini oluşturması gayretinde olan Muhterem Fethullah Gülen'in bu görüşleri, Türkiye Cumhuriyeti'nin ilelebet devamının bir teminatı olup, kendisi devletimizin bekası ile milletimizin birlik ve beraberliğinin en samimi ve yılmaz savunucusudur.

Yine vurgulamak gerekir ki bütün eserlerinde sevgi, birlik ve kardeşliğin vazgeçilmez değerini anlatan; Türk milletine hizmet etmiş tarihi şahsiyetlere gösterilmesi gereken saygının önemine her zaman işaret eden Muhterem müvekkilimizin, Türkiye Cumhuriyeti'nin kurucusu ve Milli Kahraman Mustafa Kemal Atatürk'e karşı düşmanlık gösterilmesini ya da tahkir edilmesini hiçbir biçimde onaylamayacağı aşikârdır.

Gerçek durum böyle olmasına rağmen bazı kişiler ısrarla, Muhterem Fethullah Gülen'in Cumhuriyeti ve demokrasiyi yıkmak için uğraş verdiğini iddia etmektedirler. Bunlara karşı açılan davalarda, iddia sahipleri ispata davet edilmiş ancak bugüne değin, bu haksız iddiaları herhangi bir biçimde doğrulayabilecek hiçbir kanıt ortaya konmamıştır. Bundan dolayıdır ki, böyle asılsız suçlamalarda bulunanlar, çeşitli tazminat ve cezalara mahkum edilmiş ve çok sayıda tekzip mahkeme kararlarıyla yayınlatılmıştır.

Bu nedenle öncelikle aşağıdaki soruların cevaplandırılmasını bekliyoruz.

İddialarda bulunan kişiler kimlerdir?

Ne zaman, nerede, hangi okulda eğitim-öğretim görmüşlerdir?

Bu okul ile Muhterem müvekkilimiz arasında nasıl bir bağlantı kurulmaktadır, bu konudaki deliller nelerdir?

Muhterem müvekkilin bütün eserleri kamuoyuna açıktır. Hangi eserinde, hangi konuşmasında, nerede, ne zaman, ne şekilde kitapta iddia edilen türden Cumhuriyet düşmanı, yıkıcı fikirler ileri sürmüştür ya da bu yöndeki faaliyetlere onay ya da destek vermiştir?

İşte kimliği belirsiz kişilerin asılsız iddialarını kitap olarak yayınlayarak ve sözkonusu basın toplantısını düzenleyenlerin de, gerçek dışılıkları mahkeme kararlarıyla tespit edilmiş ve buna rağmen aynı iddiaları gündeme getirdikleri içindir ki, Muhterem Fethullah Gülen'le ilgili hakikatleri bir kez daha kamuoyuna duyurmak istiyoruz.

1. Muhterem Fethullah Gülen herhangi bir eğitim-öğretim kuruluşunun sahibi ya da yöneticisi değildir. Hangi okulun kime ait olduğu resmi makamlardaki kayıtlarda ve ticaret sicillerinde açıkça bellidir. Dileyen herkes bu hususu basit bir araştırmayla kolayca öğrenebilir.

2. Muhterem müvekkilimiz sadece, bütün kamuoyuna açık olarak yaptığı konuşmalarda, memleketimizin eğitim-öğretim meselesinin önemine değinerek imkân sahibi vatandaşların bu alanda yatırım yapmaları tavsiyesinde bulunmuştur. Kendisinin bu manevi katkı ve vesile oluş dışında hiçbir okul yada kuruluşla sahiplik vesaire gibi bir münasebeti yoktur. Ülkemizin ciddi sorunları hakkında çözüm önerilerinde bulunması ise her vatandaşın olduğu gibi onun da hem en tabii hakkı hem de görevidir.

3. Kaldı ki eğitim-öğretim sahasında bizzat devletin en üst makamları, hükümetler ve parlamento vatandaşların bu konuda faaliyet göstermelerini teşvik edici tedbirler almakta, kanunlar çıkartmaktadırlar.

4. İşte toplumun değişik kesimlerine mensup vatandaşlarımız da, Muhterem Fethullah Gülen'in tavsiyeleri ile resmi makamların teşvik edici tutum ve tedbirlerini vesile sayarak çeşitli okullar kurmuşlardır. Bu kuruluşlar tabiidir ki yetkili makamların izniyle ve onların sürekli denetiminde faaliyet göstermektedirler. Bundan dolayıdır ki, söz konusu okullarda tamamiyle Milli Eğitim Bakanlığı'nın müfredatı uygulanmakta olup bu husus kanuni zorunluluktur. Bu nedenlerle, söz konusu okullarda siyasi-ideolojik bir propagandanın veya dini eğitim verildiği doğru değildir. Nitekim bizim edindiğimiz bilgilere göre bugüne kadar yapılan resmi denetimlerde bunun aksini gösterir hiçbir vak'a tespit edilmemiştir.

5. Sadece ilmi ve fikri bir faaliyet gösteren Muhterem Fethullah Gülen, bütün gençlerimizin vatan, millet ve insan sevgisiyle dolu, tarih ve sorumluluk bilincine sahip, bilimsel bilgiyle donatılmış, sağlam karakterli dürüst kişiler olarak yetiştirilmesi arzusundadır. Bu nedenle hangi eğitim kurumunda ve kime ait olursa olsun, bu düşüncelere aykırı, demokratik Cumhuriyet rejimine ve tarihi şahsiyetlere düşmanlık edici söz ya da davranışların, Muhterem müvekkilimizce tasvip edilmesi bir yana, onu kınadığı tutumları olduğu şüphe götürmez bir hakikattir. Açıkladığımız bu gerçeklerin aksine olarak, söz konusu basın toplantısında olduğu gibi Muhterem Fethullah Gülen'i Cumhuriyet ve demokrasi karşıtı olarak karalamak isteyenleri, iddiaları ispata davet ediyor, saygılar sunuyoruz.

Fethullah Gülen Vekilleri





30.01.1998 - Hocanın Okulları Kitabı ve Cevizkabuğu Programıyla İle İlgili Basın Açıklaması

Müvekkilimiz Sayın Fethullah Gülen hakkında yanlış bilgilendirmeler sonucu ve hayali raporlar düzenlenerek gerçek dışı bazı yayınlar yapılmış olması nedeniyle, kamuoyunun ve basın kuruluşlarımızın doğru bilgilendirilmesi bakımından, bazı gerçeklerin bir kez daha duyurulması gereği doğmuştur.

İddialara dayanak olanak safsata ve iftira dolu 'Hocanın Okulları' isimli kitap ve bu kitaptaki iddiaların sahibi olarak da iki genç gösterilmiştir. Oysa, bütün kamuoyunun malumudur ki, 27.01.1998 tarihinde Kanal 6 Televizyonu'nda yayınlanan 'Ceviz Kabuğu' adlı programa telefonla katılan İsmail ÖZDEMİR bu iddiaların sahibi olmadığını ve ailesi ile ilgili bilgilerin dışındaki yazılanların kendilerince söylenmediğini belirtmiştir. Buna ilişkin haberler ise basında yer almıştır. Hal böyleyken buna dayalı olarak bu iddiaların ortaya atılmasını bilgi eksikliği söz konusu değilse, iyi niyetle bağdaştırmak mümkün değildir.

Bütün kamuoyu ile devlet yöneticilerini gaflet ve dalalet içinde gören, vehimlere dayalı ve hayal mahsulü raporlar ortaya atan düşünceye gelince; Anayasamızda ve yasalarımızda devleti yöneten kurum, kuruluş ve şahıslar belirtilmiştir. Bunlar ise, başta Cumhurbaşkanlığı, TBMM, Başbakanlık, bakanlıklar, yüksek yargı organları, MGK ve diğer anayasal kuruluşlardır. Bütün bu kurum ve kuruluşlarda yer alan yöneticileri gaflet ve dalalet içinde görmekle kalmayıp, bütün kamuoyunu da gaflet ve dalalet içinde gören zihniyetin müvekkilimizi de suç teşkil eden hiçbir beyan ve hareketi olmadığı halde suçlu ilan etmesine şaşmamak gerekir.

Söz konusu yayınlarla müvekkilimiz toplum nazarında suçlu olarak sunulmaya ve hakkında kuşku uyandırılmaya çalışılmaktadır. Daha önce de bu iddialar bir kesim tarafından ileri sürülmüş, iddia sahipleri mahkemeler önünde ispata davet edilmiş, bugüne dek bu isnadları doğrulayabilecek hiçbir somut kanıt ortaya konulamamış ve iddia sahipleri mahkemelerce mahkum olmuştur.

Sayın Fethullah Gülen sorumlu bir mütefekkir şahsiyet olarak tamamıyla ilmi ve fikri nitelikte çalışmalarda bulunmakta ve bu çalışmaların sonucunda görsel ve yazılı eserler ortaya koymaktadır. Bu faaliyetlerinin hiçbirinde Türkiye Cumhuriyeti'nin varlığına ve devamına halel getirebilecek en küçük bir menfi husus mevcut değildir. Müvekkilimizin gerek yayınlanmış bunca eserinde gerekse 60 yıllık ömründe hukuk dışı hiçbir sözü ve hareketi olmamıştır. Sayın Fethullah Gülen, İstiklal Savaşı neticesinde kurulan Türkiye Cumhuriyeti'nin bekası için, bir ilim ve fikir adamına düşen mesuliyeti her zaman gerektiği biçimde taşıyan ve buna göre davranan bir şahsiyet olmuştur.

İşte bu nedenledir ki kendisi, ülkemizin kavga ve kaosa sürüklenmemesi için, toplumun bütün kesimleri arasında Devletimizin birliği ve bütünlüğü asgari müştereğine dayalı bir hoşgörü, diyalog ve uzlaşma ortamının kurucusu olmuştur. Böyle mütefekkir bir şahsiyetin ortaya koyduğu, hoşgörü, diyalog ve uzlaşma yönündeki düşüncelerin ise, demokrasinin, Anayasamızda yer alan din ve vicdan özgürlüğünün teminatı olan laikliğin ve toplumsal barışın teminatı olduğu açık bir gerçektir. İşte bu gerçek nedeniyle başta devletin en üst makamları dahil olmak üzere, samimi her kişi kuruluş nezdinde hoşgörü ve uzlaşma düşüncesi büyük bir kabul görmektedir.

Açıklanan sebeplerle, müvekkilimiz Sayın Fethullah Gülen'in hiçbir bilgi-belgeye ve objektif araştırmaya dayanmaksızın, vehimlere dayalı olarak suçlu gösterilmesi, Demokratik Hukuk Devleti, basın özgürlüğü ve basın ahlak ve ilkeleri ile bağdaşmadığından; bu tür gerçeklere aykırı, haksız yayınlar konusunda basın mensuplarımızın gereken titizliği gösterecekleri ve üzerlerine düşen vazifeyi yerine getireceklerini temenni ediyoruz, saygılarımızla.

Fethullah Gülen Vekilleri





12.12.1997 - Yüksek Askeri Şura Kararlarıyla Ordudan Uzaklaştırılacak Personelle İlgili İddiaya Açıklama

Fethullah Gülen Hocaefendi, bazı basın yayın organlarında çıkan Yüksek Askeri Şûra toplantısıyla ordudan uzaklaştırılacak personelin büyük bölümün 'Fethullah Gülen'e yakınlığı ile bilinen kişilerden oluştuğu' haberleri üzerine yaptığı yazılı açıklamada, iddiaların gerçek dışı olduğunu belirtti.

Fethullah Gülen Hocaefendi'nin avukatları Orhan Erdemli ve Hasan Günaydın tarafından yapılan açıklamada şu görüşlere yer verildi: 'Bazı basın yayın organlarında, Yüksek Askeri Şûra kararı ile ordudan uzaklaştırılacak personelin büyük bölümünün 'Fethullah Gülen'e yakınlığı ile bilinen kişiler'den oluştuğu iddia edilmiştir. Halbuki kamuoyunun da yakinen bildiği gibi, YAŞ kararları kamuya açık bir yargılama sonucunda verilmemekte, bu kararlara TSK'nın kendi iç bünyesinde gizli olarak gerçekleşen bir prosedürle varılmaktadır. Kamuoyuna ise bu kararların ayrıntılı içeriği değil, genel neden ve sonuçları açıklanmaktadır. Ayrıca verilen kararlara karşı yargı yolu kapalı olduğu için, bu kararların mahkemeler önünde tartışıp ayrıntılı gerekçelerini bilmek de mümkün olmamaktadır.

Hiçbiri ispatlanamayan benzeri iddialar daha önce de bazı çevrelerce ileri sürülmüş ancak bunların gerçek dışı oldukları mahkeme kararlarıyla sabit olmuştur. Ayrıca insaf sahibi herkesin kabul edeceği üzere bugüne kadar YAŞ kararları ile ordudan ihraç edilenlerden bir tanesi dahi böyle bir beyanda bulunmuş değildir.

Diğer yandan herkesçe de bilindiği üzere Muhterem Fethullah Gülen'in gayreti, bütünüyle toplumun gözü önünde açık bir biçimde ilmi ve fikrî faaliyet, her yönüyle meşru gayelere yönelik bir uzlaştırma diyalog ve hoşgörü ortamının tesis edilmesi gayretidir. Ayrıca müvekkilimizin topluma arz edilen bütün yazılı, sözlü ve görsel eserlerinde bir barış ve sevgi toplumunun teşkil edilmesine dair bütün hususlar ilmî ve edebi bir biçimde açıkça ortaya konmaktadır. Gerçek durum böyle olunca bütün milletimizin ümidi haline gelen Muhterem Fethullah Gülen gibi mümtaz bir şahsiyetin başta kahraman ordumuz olmak üzere herhangi bir kuruluşta hukuk dışı bir örgütlenme ile herhangi bir biçimde alakasının olması düşünülemez. Bunun aksine iddialarda bulunanları iddalarını ispata davet ediyoruz.





03.12.1997 - Fethullah Gülen'in Kıbrıs'ta Üniversite Açma İddiasına Açıklama

3 Aralık 1997 tarihli 'Kıbrıs' Gazetesinde, Muhterem Fethullah Gülen'in Kıbrıs'ta bir üniversite açmaya hazırlandığı iddia edilmektedir. Söz konusu haberde bu iddianın hangi bilgi, belge ya da kaynağa dayandığı belirtilmemekle birlikte, muhterem müvekkilimizin Kıbrıs'ta bir eğitim müessesesini bizzat kuracağı ve kendisinin bu alanda zaten bir çok ülkede yatırım yaptığı gibi bazı hususlar adeta kanıtlanmış bir gerçek gibi kamuoyuna yansıtılmıştır. Gazetecilik mesleğinin gerektirdiği özenli ve objektif bir araştırmaya dayanmamasından kaynaklanan bu gerçek dışı iddiaların, Yavru Vatan Kıbrıs Halkı arasında yanlış anlamalara sebebiyet verebilecek olması sebebi ile işbu açıklamanın yapılması zorunlu hale gelmiştir.

Öncelikle belirtmek isteriz ki, Muhterem Hocaefendi'yi yazıda ileri sürüldüğü gibi, hangi nam ya da isim altında olursa olsun, belirli bir kuruluşun ya da oluşumun 'önderi' veya 'önde geleni' olarak vasıflandırmak bütünüyle yanlış ve haksız bir yakıştırmadır. Çünkü bütün kamuoyunun da yakinen bildiği üzere, Muhterem Fethullah Gülen toplumumuzda kardeşlik ve sevgi bağlarının güçlenmesine gayret gösteren, farklı düşünce ve inançların karşılıklı saygı içinde diyalog kurmasını öneren ve bu şekilde teşkil edilecek hoşgörü ortamı çerçevesinde meselelere çözüm aranması gereğine işaret eden bir mütefekkir olarak, siyasi-ideolojik yapılanmaların üzerinde ve onlara angaje olmamış mümtaz bir şahsiyettir.

Hiçbir dünyevi beklenti içinde olmaksızın sadece ilmi ve fikri bir uğraş gösteren böyle bir şahsiyetin, gerek eğitim alanında gerekse başka bir alanda bizzat yatırımlarda bulunması iddiası ise, söz konusu dahi edilemez. Bu nedenle Muhterem Fethullah Gülen'in yurt içinde veya yurt dışında okul ya da başka bir kuruluşa sahip olduğu yolundaki iddiaların tümü gerçek dışıdır. Nitekim kendisinin, ilmi faaliyetleri için gerekli kitapları ve bazı zati eşyası dışında hiçbir malvarlığının olmaması da bu durumu açıkça ortaya koymaktadır. Gerçek durum böyle olunca, söz konusu haberde Muhterem Hocaefendi'nin Kıbrıs'ta bir üniversite yatırımında bulunduğunu iddia edip bundan dolayı 'yeşil' olarak nitelendirecek bir takım çağrışımlarda bulunma gayreti; hem basın mesleği adına üzüntü verici bir çarpıtma teşkil etmekte, hem de Yavru Vatan Kıbrıs'ta müspet işler yapmak isteyen müteşebbislerimizi incitmektedir.

Kaldı ki aynı haberde, sözü edilen üniversiteyi kurma hazırlığında olan kişinin, bu konuda resmi makamlar nezdindeki girişimlerinden bahsedilmekte ve aynı şahsın kurulacak üniversitenin Muhterem Fethullah Gülen ile haberde iddia edildiği gibi bir bağlantısının olmadığını açıkladığı, özellikle vurgulan- maktadır. Bu da açıkça göstermektedir ki, haberde muhterem müvekkilimize atfedilen iddiaların hiçbiri doğru değildir.

Bu vesile ile bir kez daha, Muhterem Fethullah Gülen'in Türk Milleti ve İnsanlık hayrına müsbet bütün işleri manen desteklediğini, dünyanın neresinde olursa olsun, kim tarafından yapılırsa yapılsın, ülkemize fayda getirecek bütün hizmetlerden bahdiyarlık; bu fikri ve manevi gayret ve haz dışında kendisinin hiçbir siyasi, ticari v.s. faaliyetinin söz konusu olmadığını kamuoyuna duyurur, saygılar sunarız.

Fethullah Gülen Vekilleri





18.09.1997 - Fethullah Gülen'in Maliye Bakanlığında Kadrolaştığı İddiasına Açıklama

18 Eylül 1997 tarihli Cumhuriyet Gazetesi'nin 1 ve 15. sayfalarında Sayın Onur kumbaracıbaşı'ya atfen Muhterem Fethullah Gülen'in Maliye Bakanlığı'nda kadrolaştığı yolunda gerçek dışı bir iddiada bulunulmuştur.

Muhterem Fethullah Gülen, ülkemizin her alanda kalkınması ve sorunlara uzlaşma-hoşgörü anlayışı ortamı içinde çareler aranması bakımından, siyasi ya da başka türden bir ayırım gözetmeksizin herkesle görüşmektedir. Bu nedenle bu görüşmeler dayanak yapılarak muhterem müvekkilimizi herhangi bir partiyle özel bir yakınlık ya da bağlantı içinde göstermek mümkün değildir.

Diğer yandan Muhterem Hocaefendi'nin ilmi ve fikri faaliyeti neticesinde ortaya koyduğu ve İslam'ın sevgi, birlik, kardeşlik değerlerini esas alan görüşlerini benimseyenlerin varlığının herhangi bir isimle anılan cemaat ya da tarikat biçiminde nitelendirmek doğru değildir. Nitekim Muhterem Fethullah Gülen de 'Fethullahçılık' ve benzeri vasıflandırmaların yanlış olduğunu, bunlara şiddetle karşı olduğunu bizzat ve defaaten kamuoyuna açıklamıştır. Kaldı ki muhterem müvekkilimizin düşüncelerini paylaşan insanlarımızın toplumun çeşitli kesimlerine, farklı siyasi görüşlere ve hatta inançlara olması gerçeği de bu durumu açıkça ortaya koymaktadır.

Yine belirtmeliyiz ki, milletimizin içinde bulunduğu zorluklara karşı hassas olan ve bunların aşılması bakımından ilmi ve fikri bir mesai içinde olan muhterem müvekkilimizin bu çabaları, sağduyulu kamuoyunda büyük bir takdir ve ümitle karşılanmaktadır. Mütefekkir oluşun doğurduğu sorumluluğun tabii bir gereği olarak ve herhangi bir mevki makam ya da benzeri bir beklenti içinde olunmadan gösterilen böyle halisane bir gayretin ise herhangi bir devlet kuruluşunda özel olarak kadrolaşmak gibi bir uğraşla ilgisinin olamayacağı aşikardır.

Sayın Kumbaracıbaşı'nın, yanlış bilgilendirme sonucu sehven söylediğini umduğumuz böyle iddiaları ortaya atmadan önce, iddialarla ilgili kişiler yönünden de konuyu araştırması gereğini hatırlatır saygılarımızı sunarız.

Fethullah Gülen Vekilleri





07.09.1997 - Hikmet Çetinkaya'nın "Fethullahçılar Yasadışı Örgütlere Arka Çıkıyorlar" Yazısına Açıklama

5 Eylül 1997 tarihli Cumhuriyet Gazetesi'nde Hikmet Çetinkaya tarafından yazılan yazıda 'Fethullahçılar yasadışı örgütlere arka çıkıyorlar' yolunda gerçek dışı ve hakaretamiz bir iddia ileri sürülmüş ve böylece müvekkilimizin şahsiyet hakları kasten ihlal edilmiştir.

Bilindiği üzere yasadışı örgütleri övmek kanunlarımıza göre suç teşkil eden bir fiildir. Bir kimsenin gerçek dışı olarak böyle bir fiili işlediği iddiasında bulunmak ise Türk Ceza Kanunu'nda öngörülen 'hakaret' suçunu meydana getirir. Nitekim söz konusu yazının yazarı da elinde hiçbir belge ve kanıt olmadan, her türlü hukuka aykırı davranışa karşı olan ve bütün sorunların uzlaşma-hoşgörü anlayışı çerçevesinde çözülmesi gerektiğini kamuoyu önünde defalarca anlatan Muhterem Fethullah Gülen hakkında böyle iftiralarda bulunarak, açıkça kanunları ihlal etmektedir. Cumhuriyet gazetesinin bu yazarının özellikle, ülkemizin barış ve birliğinin ümidi haline gelen ve her türlü anarşi, şiddet, terör hareketinin yanlışlığını her vesileyle açıkça ortaya koyan ve kınayan Muhterem Hocaefendi'yi tahkir edici biçimde suçlanmasının, gerçekte şiddet eylemlerinden medet uman meş'um çevrelerin işine yarayacağı aşikârdır.

Bu vesileyle bir kez daha, Muhterem Fethullah Gülen'in sevgi ve hoşgörü çağrısını bu şekilde gerçek dışı yayınlarla karalamak isteyenlere karşı kamuoyunu uyanık ve hassas olmaya davet ederken; 'Fethullahçılık' adı altında herhangi bir oluşumun söz konusu olmadığını ve bizzat Muhterem müvekkilimizin bu tarz adlandırmalara karşı olduğunun altını çizmek istiyoruz.

Fethullah Gülen Vekilleri





18.08.1997 - Siyasi Parti Kurma İddiasıyla İlgili Açıklama

Son günlerde bazı basın organlarında, Milletimizin mümtaz şahsiyetlerinden Muhterem Fethullah Gülen'in , yeni siyasi parti kurulması girişiminde bulunduğu yolunda bir takım gerçek dışı haber ve yorumlara yer verilmiştir. Gerçi bütün kamuoyu Muhterem Hocaefendi'nin herhangi bir siyasi parti veya oluşuma destek verme ya da muhalefet etme gibi özel bir politik faaliyet içinde olmadığını artık yakinen bilmektedir. Ancak hiç bir dayanağı olmayan böyle asılsız iddiaların kafa karıştırıcı bir ortam ile bazı şüphelerin doğmasına sebebiyet verebileceği ihtimaline binaen, bir takım gerçeklerin sayın kamuoyuna duyurulması zarureti doğmuştur.

Öncelikle belirtmek gerekir ki, Muhterem Fethullah Gülen'in hayatı buyunca gösterdiği bütün tutum, davranış ve gayretlerin yegane saik ve amacı Allah'ın (cc) rızasını kazanmaktır. Islama inanan herkesin sahip olması gereken bu ulvi gayenin bir gereği olarak Muhterem Hocaefendi hiç bir makam, mevkii, maddi çıkar yada siyasi paye beklentisi veya arzusu içinde olmadan, İslamın barış,birlik ve sevgi mesajının doğru biçimde anlaşılması bakımından halisane ve ilmi çabanın içindedir.

Böyle bir maksat ve münevver bir şahsiyete sahip oluşun doğurduğu sorumluluk şuurunun tabii bir neticesi olarak kendisinin, milletinin ve insanlığın meselelerine karşı duyarsız kalması mümkün değildir. Bu nedenledir ki; Muhterem Fethullah Gülen böylesine samimi ve ulvi hasasiyet çerçevesinde, Milletimizi ve insanlığı bahtiyar kılıcı her hayırlı işe manen destek vererek vatandaşlarımıza ülkemizin hayrına iş ve faaliyetlerde bulunmalarını tavsiye etmektedir. Hiç bir ayırım gözetmeksizin herkese yönelik olarak bu tür öneriler yapmak, tarihi bir misyona sahip her şahsiyetin hem görevi ve hem de hakkıdır. Aksi durumun bir ilim ve fikir adamının sorumluluğu ile bağdaşmayacağı aşikardır.

Belirtilen bu haklı ve meşru tavsiyeler ise, toplumun çeşitli kesimlerine mensup kişiler nezninde müsbet yansımalar bulmakta ve bu da vatandaşlarımızın başta eğitim ve öğretim olmak üzere çeşitli alanlarda, samimi herkesin büyük memnuniyet ve iftiharla karşıladığı girişimlere vesile olmaktadır. İşte Muhterem Hocaefendi ninin bütün milletimize mal olmuş hizmetlerle, böyle bir vesile oluş dışında, bir kuruluş sahibi veya yöneticisi olmak gibi bir münasebeti yoktur.

Ancak bazı çevreler bu kadar açık bir hakikati sürekli çarpıtarak, müvekkilimizi bazı müeesselerin gerçek sahibi ve ticari faaliyetlerin icracısı olarak göstermek istemektedirler. Aynı şekilde bir çarpıtma da Muhterem Fethullah Gülen'in siyasi amaçlar güttüğü yada siyasi parti kurma girişimlerinde olduğu yönündeki asılsız iddialardır. Halbuki Muhterem Hocaefendi'nin bugüne değin yayınlanmış eserlerinde ve fiiliyatlarında, partilerüstü konumuna gölge düşürecek herhangi bir söz yada davranışı vaki değildir. Kendisi esas itibariyle memleketimizin kargaşa ve kavgalardan dolayı ağır zarara uğrayacağı gerçeğini idrak eden bir mütefekkir olarak toplumda her meseleye diyalog, uzlaşma ve hoşgörü ortamı içinde çare aranması gereğini ifade etmektedir. Bu ana fikrin doğruluğunu ise, memleketimizin geçmişte yaşadığı acı tecrübeler açıkça göstermektedir.

Buna karşılık çatışmalardan medet uman ya da gündelik siyasi çıkarlarını ön planda tutan bazı çevreler, Muhterem Fethullah Gülen'i de siyasi çekişmelerin tarafı haline getirmek istemektedirler. Ancak bugüne kadar olduğu gibi bundan sonra da kendisinin herhangi bir biçimde politik tartışmalara katılması söz konusu dahi değildir. Bu vesile ile bir kez daha açıklamak istiyoruz ki, Muhterem Fethullah Gülen bütün vatandaşlarımızın kendi serbest tercihleri yönünde demokratik anayasal haklarını kullanmaları tavsiyesi dışında; herhangi bir partinin desteklenmesi, engellenmesi yada siya bir partinin teşkili gibi bir düşünce ve davranış içinde değildir. Keyfiyeti kamuoyuna duyurur saygılarımızı sunarız.

Fethullah Gülen Vekilleri





27.05.1997 - Askeri Şura Kararlarıyla Ordudan Atılan Subay ve Astsubaylarla İlgili İddialara Açıklama

Bazı Basın ve Yayın organlarında, Yüksek Askeri Şura kararı ile ordudan uzaklaştırılacak personelin büyük bölümünün 'Fethullah Gülen'e yakınlığıyla bilinen kişiler'den oluştuğu iddia edilmiştir. Halbuki kamuoyunun da yakinen bildiği gibi, YAŞ kararları kamuya açık bir yargılama sonucunda verilmemekte, bu kararlara TSK'nin kendi iç bünyesinde gizli olarak gerçekleşen bir prosedürle varılmaktadır. Kamuoyuna ise bu kararların ayrıntılı içeriği değil, genel neden ve sonuçları açıklanmaktadır. Ayrıca verilen kararlara karşı Yargı yolu da kapalı olduğu için, bu kararların mahkemeler önünde tartışılıp ayrıntılı gerekçelerini bilmek de mümkün olmamaktadır.

Hiçbir şekilde ispatlanamayan benzeri iddialar daha önce de bazı çevrelerce ileri sürülmüş ancak bunların gerçek dışı oldukları mahkeme kararlarıyla da sabit olmuştur. Ayrıca insaf sahibi herkesin kabul edeceği üzere bu güne kadar YAŞ kararları ile ordudan ihraç edilenlerden bir tanesi dahi böyle bir beyanda bulunmuş değildir.

Diğer yandan, herkesçe de bilindiği üzere, Muhterem Fethullah Gülen'in bütünüyle toplumun gözü önünde, açık bir biçimde yürüttüğü ilmi ve fikri faaliyet, her yönüyle meşru gayelere yönelik bir uzlaştırma, diyalog ve hoşgörü ortamının ülkemizde tesis edilmesi gayretidir. Ayrıca müvekkilimizin topluma arz edilen bütün yazılı, sözlü ve görsel eserlerinde, bir barış ve sevgi toplumunun teşkil edilmesine dair bütün hususlar ilmi ve edebi bir biçimde açıkça ortaya konmaktadır. Gerçek durum böyle olunca, bütün milletimizin ümidi haline gelen Muhterem Fethullah Gülen gibi mümtaz bir şahsiyetin başta kahraman ordumuz olmak üzere herhangi bir kuruluşta hukuk dışı bir örgütlenmeyle herhangi bir biçimde alakasının olması düşünülemez. Bunun aksine iddialarda bulunanları iddialarını ispata davet ediyoruz. Saygılarımızla.

Fethullah Gülen Vekilleri





20.04.1997 - Fethullah Gülen'in Kanal D Televizyonunda Yaptığı Samimi Açıklamalar; Sağduyulu Kamuoyunda Büyük Bir Kabul İle Karşılanmıştır

Muhterem Fethullah Gülen'in 16.04.1997 tarihinde Kanal D Televizyonu'nda yaptığı samimi açıklamalar; sağduyulu kamuoyunda büyük bir kabul ile karşılanmıştır. Buna karşılık az sayıda da olsa bazı çevrelerde, Muhterem Hocaefendi'nin görüşleri çarpıtılarak siyasi polemik konusu yapılmıştır. Ülkemizdeki gerginliklerin giderilmesi için hoşgörü ve diyalog ortamının teşkil edilmesi çabalarını ve diğer bütün faaliyetlerini açık ve toplum önünde yürüten Muhterem Hocaefendi'nin fikir ve fiilleri elbette ki eleştiriye tabi tutulabilir. Ancak bazı kesimlerin eleştiri boyutunu aşan gerçek dışı isnad ve saptırmaları nedeniyle birtakım doğruların kamuoyuna duyurulması zarureti doğmuştur.

Öncelikle belirtmek istiyoruz ki, Muhterem Fethullah Gülen, belirli bir siyasi partiye veya iktidara karşı bir alternatif yada destek olma, yahut muhalefet etmek gibi hiçbir düşünce ve özlem içinde değildir. Ancak ülkemizde ciddi gerginlik ve tartışmalara neden olan hadiselerle ilgili olarak insanlarımızı sükunete davet ederek sorunlara barışçı bir ortam içinde çareler aranmasına yardımcı olma çabalarına destek olan Muhterem Hocaefendi'nin, uzlaştırıcı faaliyetinin herhangi bir partinin yanında veya karşısında olma biçiminde yorumlanmaması gerekir. Geçmişte memleketimizin içinde bulunduğu gerilimleri zamanında giderememenin milletimize verdiği ağır zararlar herkesin malumudur. Bu nedenle öylesi 'toplumsal cinnetlerin2 tekerrür etmemesi için sorumluluk sahibi bir ilim ve fikir adamı olan Muhterem Gülen'in, böylesine güç günlerde toplumu uzlaştırmaya ve kardeşliğe sevk eden görüşler serdetmesinden daha tabii ne olabilir? Nitekim Muhterem Hocaefendi'nin açıklamalarından sonra meydana gelen gelişmeler onun haklılığını bir kez daha ortaya koymuş olup, bu açıklamaları siyasi polemik konusu yapanların bir kısmı da bilahare bu durumu teyit etmişlerdir.

Burada açıklamak istediğimiz bir husus da Muhterem Hocaefendi'nin Türkiye'de gizli bir biçimde radikal bir siyasi rejim arzuladığı yolundaki iddialardır. Kendisinin de birçok vesile ile net bir biçimde tekrarladığı üzere, o Türkiye Cumhuriyeti'nin insan haklarına dayalı, demokratik bir hukuk devleti oluşuna aykırı hiçbir tutum ve davranış içinde olmamıştır. Kırk yılı aşkın bir süredir halkın içinde olan Hocaefendi'nin şu ana kadar Cumhuriyet ve demokrasi karşıtı tek bir sözü veya fiilli mevcut değildir. Olmuş olsaydı yaptığı konuşma ve sohbetlerin yer aldığı kasetler ve kitaplarda ve ayrıca yazılarında ve 5 senelik hayatında herhangi bir işarete rastlanması gerekmez miydi? Allah'a inanma ve Müslümanlığın inanç, ibadet ve ahlaka yönelik gerekleri yerine getirmenin Cumhuriyet demokrasi karşıtı şeklinde yorumlanmasını anlamakta zorluk çekiyoruz. Muhterem Gülen'in İslam'ın sevgi ve kardeşlik mesajının bütün insanlara anlatılması faaliyeti, Anayasamız'da güvence altına alınmış olan din ve vicdan özgürlüğünün kullanılmasının tabii bir ifadesidir.

Türkiye'nin, Türk milletinin ve bütün insanlığın hayrına olan her işi destekleyen ülkemizin her alanda kalkınması için ayırım gözetmeksizin herkese tavsiyelerde bulunan Muhterem Fethullah Gülen'in siyasi hiçbir beklentisi yoktur. Çeşitli kesimlere mensup vatandaşlarımızın bu önerilere uyarak eğitim-öğretim ve iş hayatında yaptıkları yatırımları ise bu çerçevede değerlendirmek gerekir. Dünya çapında bilimsel başarılara imza atan okullar bütünüyle yetkili makamların denetiminde ve tamamıyla Milli Eğitim Bakanlığı'nın müfredatını uygulayan kuruluşlardır. Sadece bilimsel metotlara göre eğitim veren bu okulların sahibi Muhterem Fethullah Gülen olmayıp, bu eğitim kurumlarında belirli bir siyasi veya dini görüşün öğrencilere empoze edilmesi de söz konusu değildir.

Nitekim başta Sayın Cumhurbaşkanımız ve önceki Cumhurbaşkanımız, TBMM Başkanımız, bakanlarımız, milletvekillerimiz ve üst seviye bürokratlarımız ve pek çok basın mensuplarımız olmak üzere resmi veya resmi olmayan bütün ziyaretçiler buralarda yaptıkları incelemelerde bu durumu açıkça müşahede etmişlerdir. Sorumluluk sahibi bir mütefekkir olarak eğitim ve öğretime önem verilmesi yolunda önerilerde bulunan Muhterem Hocaefendi'nin, Türkiye'nin eğitim sorunu ile ilgi açıklamalarına da bu önem verişin bir ifadesi olarak görmek gerekir. Aynı şekilde temel bir insan hakkı olan kişilerin dinlerini öğrenme hakkının din ve vicdan özgürlüğünün ayrılmaz bir parçası olarak gören Hocaefendi'nin bu ilkeye aykırı uygulama ve görüşlere taraf olamayacağı açılması çerçevesinde değil, eğitim ve öğretimin bütün yönleri ile iyiliştirilmesi açısından düşünülmesini önermektedir.

Sonuç olarak Muhterem Fethullah Gülen'in bir münevver ve mütefekkir olarak sahip olduğu sorumluluğun zorunlu bir gereği olarak ülkemizin bir karmaşa ve kavga ortamına sürüklenmemesi için ileri sürdüğü uzlaştırıcı fikirlerin özel bir siyasi maksadının olmadığını, kendisinin hiçbir siyasi partinin ne karşısında ne de yayında olmadığını, bu tutumunu aynen koruduğunu bir kez daha kamuoyuna duyurur, saygılarımızı sunarız. 01.05.1997

Fethullah Gülen Vekilleri





11.04.1997 - Hikmet Çetinkaya'nın Fethullah Gülen'le İlgili Mektup Suçlamalarına Açıklama

Hikmet Çetinkaya 9 Nisan 1997 tarihindeki yazısında bir kez daha, basın meslek ilkelerine de aykırı olarak, Muhterem Fethullah Gülen hakkında haksız ve yersiz şüpheler doğurmaya tevessül etmiştir. Nitekim söz konusu yazıda, bazı mektuplardan bahisle, müvekkilimize karşı bazı gerçek dışı ithamlarda bulunmaktadır.

Muhterem Fethullah Gülen'in toplumun gözü önünde açık bir biçimde yürüttüğü ve Türkiye'nin bütünlüğü, hukukun üstünlüğü gibi temel asgari müşterekler üzerine bina edilen diyalog ve hoşgörü hareketi; milletimizin bütün kesimlerinde müspet kabul görmesine karşılık, Hikmet Çetinkaya ısrarlı bir biçimde gerçekleri çarpıtarak gerek ülkemizin gerekse insanlığın yararına olan hizmetleri, kendince tehlikeli bir örgütlenme olarak gösterme gayreti içindedir.

Tamamıyla milletimize ait olan ve bütünüyle ilmi ilkelere göre ve Türkiye Cumhuriyeti'nin denetiminde faaliyet gösteren eğitim ve ilim kuruluşlarının, şimdiye dek hukuka aykırı herhangi bir davranışı olmamıştır. Muhterem Hocaefendi ise, bütün hayırlı işlere olduğu gibi, eğitim, ilim ve Türkiye'nin kalkınmasına yönelik hizmetlere de fikri ve manevi destek vermektedir. Böyle bir desteğin verilmesi, her Türkiye Cumhuriyeti vatandaşının hem tabi hakkı hem de görevi olmak gerekir.

Ancak ne zaman Muhterem Fethullah Gülen, toplumumuzda çatışma konusu yapılmak istenen sorunlara barışçı ve uzlaştırmacı bir çözüm önererek, insanlarımızın gönlünde ve kafasında bir ümit ışığı yaksa; ne zaman toplumun değişik kesimlerinden yurtiçinde ve yurtdışındaki başarılı ilim ve hizmet kurumlarına gösterilen iltifat basın-yayın organlarına yansısa; ne zaman müvekkilimizin de gayretleriyle farklı kesimlere ve siyasi görüşlere mensup kişiler bir araya gelip ülke ve dünya sorunlarını hoşgörü ortamı içinde tartışsa o zaman bazı kişiler basın mesleğinin imkânlarını kötüye kullanarak, bu sevindirici gelişmeleri kararlamaya ve insanlarımızın kafasında karmaşa ve kuşku oluşturmaya çabalamaktadırlar. Hukuka aykırı bu çabalara karşı herkesi dikkatli olmaya davet ediyor, kamuoyuna saygılarımızı sunuyoruz.

Fethullah Gülen Vekilleri





10.04.1997 - Hikmet Çetinkaya'nın "Tarikat Çemberi" Başlıklı Yazısındaki İddialara Açıklama

Hikmet Çetinkaya 8 Nisan 1997 tarihindeki yazısında bir kez daha, basın meslek ilkelerine de aykırı olarak, Muhterem Fethullah Gülen hakkında haksız ve yersiz şüpheler doğurmaya tevessül etmiştir. Nitekim söz konusu yazıda, bazı mektuplardan bahisle, müvekkilimize karşı bazı gerçek dışı ithamlarda bulunmaktadır.

Halbuki, bütün basın mensuplarının da gayet iyi bildiği-veya bilmesi gerektiği üzere, bir yayın organına ulaşan her tür iddia, mektup vs.'nin doğruluk derecesi objektif bir biçimde araştırılmalı ve ithamlara muhatap olan kişilerin bu konudaki bilgi ve görüşlerine başvurulmalı, bunlara yer verilmelidir. Ancak Hikmet Çetinkaya'nın müvekkilimizle ilgili yazılarında, Basın Ahlak Yasası'nın bu en temel ilkesi göz ardı edilmekte ve mahkeme kararlarıyla yayınlamak zorunda kalınan çok sayıda tekzibe rağmen hakaretimiz boyutlara varan gerek dışı suçlamalar tekrar edilmektedir. Basın hürriyetinin kötüye kullanılışının timsali haline gelen bu haksız iddialarla kamuoyunun yanlış bilgilendirilmesi ve böylece toplum zihninde çarpıtmalar teşkil ederek milletimizin hayrına olan ilmi ve fikri gelişmeleri karalama çabalarına karşı, bazı hakikatleri bir kez daha hatırlatma mecburiyeti doğmuştur.

Her şeyden önce vurgulamamız gerekir ki, 'Fethullahçı' yakıştırmasını, bizzat müvekkilimiz açıkça ve defaatle şiddetle reddetmiştir. Müvekkilimiz bu ve benzeri herhangi bir isim ya da nam altında, hukuka ve kanunlara aykırı hiçbir oluşum veya faaliyetin içinde olmadığı gibi, herhangi bir ticari kuruluşun ya da işin sahibi, ortağı değildir. Müvekkilimiz kendini, sadece İslâm'ın birlik, kardeşlik ve sevgi mesajının insanlara iletilmesine vakfetmiş bir ilim ve fikir adamıdır. Böyle ilmi bir gayret sahibinin ise, kişileri bir fikre, ibadete ya da belli bir davranışa zorlamaya sebebiyet vermesi düşünülemeyeceği gibi, Milli Kahramanımız Mustafa Kemal Atatürk'e, devlet adamlarımıza veya herhangi bir şahsa yönelik en küçük bir tahkir edici söz ya da fiili onaylaması da mümkün değildir. Bu gibi davranışların her şeyden önce, Muhterem Fethullah Gülen Hocaefendi'nin inançlarıyla ve de oluşumuna destek verdiği hoşgörü hareketiyle bağdaşmayacağı, apaçık bir gerçektir.

Diğer yandan, Türkiye'nin insan haklarına dayalı bir hukuk devleti olması fikrine arka çıktığını her vesileyle açıklayan müvekkilimizin ismini, söz konusu yazıda olduğu gibi, 'Cunta, İhtilal' gibi sözcüklerle irtibatlandırma gayreti ise; ancak milletimizin Muhterem Fethullah Gülen gibi şahsiyetlere karşı beslediği saygı ve güveni sarsmaya matuf beyhude bir çaba ve aynı zamanda hukuk ve demokrasi dışı müdahale heveslilerine cesaret vermek olarak izah edilebilir. Bütün kamuoyunu bu tür çarpıtma ve kafaları bulandırma operasyonlarına karşı uyanık olmaya davet ediyor ve saygılar sunuyoruz.

Fethullah Gülen Vekilleri





30.01.1997 - Gazeteciler ve Yazarlar Vakfı'nda Yaptığı Konuşmayla İlgili Basın Açıklaması

Muhterem müvekkilimiz Fethullah Gülen Hocaefendi'nin son günlerde medyada çıkan beyanatlarından ısrarla yanlış manalar çıkarılmak istendiği dikkati çekmektedir. Bu sebeple çeşitli konular hakkında müvekkilimizin basına yapmış olduğu yazılı açıklaması aşağıdadır.

Bilgilerinize.

Fethullah Gülen Vekilleri

Gazeteciler ve Yazarlar Vakfı'nın İstanbul'daki iftar yemeğini ben tertip etmedim. Oradaki durumum, herhangi bir üyeninkinden farklı değildi. Üç-beş cümlelik konuşmayı da bir emr-i vakiye binaen yaptım. Orada konuştuğum şeyler. Otuz-otuzbeş seneden beri her vesileyle sürekli ifade etmeye çalıştığım düşüncelerden farklı değildir.

Görünme, ortaya çıkma gibi mülahazalar, su-i niyetli kimselerin yakıştırmaları olsa gerektir. Çok şükür, şöhreti 'ayn-ı riya' ve 'kalbi öldüren zehirli bir balı' bilenlerdeniz.

Hayatım boyu, herhangi bir siyasi şahsa veya partiye yaranmak ve yamanmak istemediğim gibi, yine herhangi bir siyasi şahıs veya partiyi kösteklemek gibi, bir düşüncem de hiçbir zaman olmadı. Hele, şunun bunun siyasi arzu ve menfaatlerine hiç mi hiç alet olmadım.

Şimdiye kadar insanları söz ve davranışlarından dolayı çok eleştirenler gördüm. Ama 'sen şöyle düşünebilirsin, böyle yapabilirsin' şeklinde muhtemel mülahazalara göre hüküm verildiğini ne gördüm ne de duydum.

Toplumu bir arada barış ve ahenk içinde tutmak, milli ve dini bir vazifedir. Din ve milliyet hissi taşıyanlar, bundan rahatsız olmamalıdırlar.

Başörtüsüyle alakalı mülahazalara gelince

Söz konusu mülakat, yayınlanmadan önce redakte edilmiş midir, yoksa edilmemiş midir, bu ayrı bir mesele, önce konuyla alakalı olarak sorulan soruya verdiğim cevabın gazetede çıkan kısmını aynen aşağıya alıyor ve insafla bir kere daha tetkik buyurulmasını rica ediyorum.

'Örtü mevzuunda bir şey demeye hakkımız yok. Konuyla alakalı Kur'an-ı Kerim'de açık sarih nasslar var. Bu itibarla mevzu, yorumların dışında kalır. Çünkü bu bir Allah emridir.'

Hem altındaki paragrafta şöyle denmektedir: 'Kadının başını örtmesi meselesi, elbette ki, bir iman meselesi ölçüsünde önemli değildir. Yani, Allah'a karşı kulluk ve umumi manada kulluk ölçüsünde önem arz etmez.'

Takip eden paragraf ise, aynen şöyledir: 'Temel meseleler varken teferruatın -doğrusu furuatın demek olacaktı- kavgasını vermek, üslup bakımından yanlış... Onları (yani furuatı) öne çıkarmak, bir yönüyle diğer meselelerin önemsizliğini ifade etmek gibi, bir şey olur.'

'Burada söylenenler, insanlar yeniden başa dönsün, başlarını açsın ve belli bir dönemden sonra kapasınlar demek de değildir.' Vurgulanmak istenen, imani esaslar kendi değerleri ölçüsünde, İslam'ın şartlarına kendi değerleri ölçüsünde diğer farz, sünnet ve müstehaplara ise, yine kendi değerleri ölçüsünde yer ve öncelik-sonralık verilmesi gerektiğidir. Ayrıca, tedriciliğin de İslamı tebliğde ve anlatmada bir esas olduğu izahtan varestedir.

Bir tek sütun içinde söylenen bunca söz ve yayını günlerce sürmüş bir mülakat içinde tek bir kelimeyi seçip, öteden beri usulcülerce kabul edile gelen bir taksime uyarak başörtüsü için, 'ana meseleler' karşılığı 'füruattır' manasına söylenmiş bir kelimeyi, 'kaldır bir kenara at manasında 'teferruat' şeklinde anlamayı doğrusu insafla te'lif edemedim.

Fethullah Gülen





01.01.1997 - Susurluk Olayında İsminin MİT Listesinde Yer Almasına Dair Açıklama

İster şimdiki mevcut durum, isterse bu hizmetin gelecek adına vaad ettiklerini önlemek adına karanlık gayelerle harekete geçen bazı kişi, kurum, kuruluş veya güç odakları, bu gelişimin önünü alabilmek maksadıyla böyle çirkin bir iftiraya tevessül etmiş olabilirler. Şahsen ben, milletine ve ülkesine hizmeti hayatına hedef yapmış bir kadronun her ferdine bundan böyle bu türlü komploların yapılabileceği endişesini taşıyorum. Avcının insafı yok. İmanı ise hiç yok. Uyuşturucudan tutun da kadına varıncaya kadar birçok vasıtayı, bu hizmet erlerini karalamak, itibar kaybına uğratmak ve böylece ademe mahkum etmek yolunda kullanabilir ve menfur maksatlarına ulaşmak için her türlü kötülüğü yapabilirler. O yüzden, 'aman dikkat!' diyorum.

Dostlara Ne Demeli?

Haberi tahkik etmeden, etme lüzumunu duymadan, sanki bir açık bekleniyormuş da bulunmuş gibi, hangi üslupla olursa olsun, hiç kimsenin yapmadığı bir şekilde bunu manşetlere, spotlara taşıyan dostlara ne demeli? Bu davranışları ile, duygu ve düşünce açısından kendilerine hiç yakıştıramadığım münafıkça bir yaklaşım tarzı sergileyen bu arkadaşlara diyecek bir şey bulamıyorum..! Kur'an, Hucûrat Suresi'nin 6. ayetinde haberin tahkikini emrederken, bir telefon açma zahmetine dahi katlanmadan, bunu yayınlayan ve hasetleri imanlarının önüne geçmiş bu dostlara inanın bir şey diyemiyorum!..

İmtihanların en çetinine Allah katındaki derece, kıymet ve ehemmiyetine göre önce peygamberler, sonra o çizgide hayatlarını sürdüren insanlar maruz kalırlar. Allah Rasulü (s.a.s)'nün kudsî beyanlarında yeri belirlenen bu gerçek, insanlık tarihi boyunca hemen her zaman kaderî plandan kazaî plana çıkarak, kendine has diliyle 'Muhammedun Resulullah' dedirtmiştir. Fakat bu imtihanın çerçevesi adına net şeyler ortaya koymak mümkün değildir. Zira hadiselerin dilinden anladığımız kadarıyla bu imtihan bazen eziyet, işkence, bazen sürgün, tehcir, bazen hapis bazen de bir iftira olmakta. Veya başka bir ifade ile bazen düşmanlardan cefa ve eza, bazen de dostlardan görülen vefasızlık şeklinde tezahür edebilmektedir.

Bunun en son örneğini Susurluk hadiseleri münasebetiyle, temsil ettiği düşünceye karşı amansız düşman olan insanlarla, hasedleri imanlarının önüne geçmiş sözde dostlar (!) hariç, hemen herkesin takdir ve tebcilini kazanmış

M. Fethullah Gülen Hocaefendi'ye karşı yapılmasıyla gördük. Gördük ve insanlık adına utandık. Hayatı boyunca devlet, millet, ülke bütünlüğü içinde birçok hayrî faaliyetin öncüsü olmuş bir zatı, Nebiler Sultanı'nın namusuna atılan iftiraya benzer mahiyette bir iddia ile karalamak hangi insaf ve vicdana sığar, bilemiyoruz ki!

Muhterem Hocamıza teselli ve tesliye babında bir şey demek haddimiz değil ama kabul buyururlarsa şeytan-ı racim ve yandaşlarından başka kimsenin inanmadığı bu iftira karşısında; siz üzülmeyin Hocam! A.K.

Geçenlerde bir vesile ile, yaklaşık üç ayı bulan zaman dilimi içinde Türkiye gündeminin birinci maddesini teşkil eden malum hadiseler (Susurluk ve devamı) hakkındaki değerlendirmelerimi arzetmiştim. Fakat o günden bu yana meydana gelen gelişmeler, beni bu konu ile ilgili birtakım düşüncelerimi daha arz etmeye adeta mecbur kıldı. Yine maddeler halinde ele alacak olursak;

1. Malum hadiseleri, birtakım güç kaynakları olabildiğine büyüttü ve hâlâ büyütmeye devam ediyorlar. Şahsen ben bunun altında şunların olabileceğini hissediyorum.

Batılı devletler, -ister istemez- Osmanlı'nın vârisi olan veya öyle görülen Türkiye'yi iktisadî, siyasî, idarî ve kültürel alanlarda uyguladıkları stratejilerle yıllarca kendi kontrolleri altında tutmayı başarmış ve hemen her sahada istedikleri gibi onu yönlendirmişlerdi. Fakat dünya çoğrafyasında meydana gelen yeni gelişmeler, özellikle Rusya'nın başını çektiği komünist blokun çökmesi, dünya dengesinde zaten önemli bir konumu olan Türkiye'yi daha da önemli hale getirdi. Türkiye, kısmen de olsa bunun farkında olarak değişik açılım ve atılımlar içinde bulundu. Bu durum, herkesten çok Batılı devletleri ve adeta onların temsilcileri hüviyetinde iş yapan güç odaklarını rahatsız etti ve halen de etmektedir. Zira, şimdi Türkiye, şartların zorlamasıyla uranyum atomu gibi yerinde duramıyor ve vâkî dünya gerçekleri karşısında bizzat devlet eliyle veya sivil toplum örgütleri vasıtasıyla birtakım açılımlarda bulunuyor. Batılı devletler, bu gelişmeleri önlemek ve eskiden olduğu gibi Türkiye'yi yine abluka altına almak için, başta PKK olmak üzere, komşularımızla da bizi gaileden gaileye sürüklemeye çalışıyorlar. İşte tam bu ortamda meydana gelen malum hadise ve peşi sıra sökün eden gelişmeler, iç ve dış güç odaklarının arayıp da bulamadığı bir fırsat oldu. Onun için -olayları örtbas etmek isteyen marjinal bir kesim hariç- Çankaya'nın, hükümetin, muhalefetin, ordunun, emniyetin ve halkın bir an önce olayların sonuçlanmasını istemesine rağmen, onların bunu, bahsini ettiğim gerekçeye binaen kasıtlı olarak büyüttüğü kanaatindeyim.

Liste-Ölüm Ve Tavır

2. Hadiselere adı karışan insanların isminin geçtiği listede, benim de adımın zikredilmesine gelince;

Liderler zirvesinde görüşülen raporda birçok insanın isminin geçtiği günlerce yazıldı ve söylendi. Bu yazılıp söylenenler, ilgili ve yetkili merciler tarafından hiçbir tekzip almadı. Daha sonra ne olduysa oldu; bir el bu listeye adımı da ilave etti. Bunu kim, hangi maksatla yapmışsa mutlaka açıklığa kavuşmalı ve bu haberin kaynağı bulunmalıdır.

Olayı bana ilk haber verdiklerinde, ben meseleyi ölüm listesinde yer aldığım şeklinde anlamış ve hiç umursamamıştım. Hatta, haberi bana ulaştıran ve beni benden daha çok düşündüğüne inandığım arkadaşın heyecan içinde olmasını farklı bir şekilde yorumlamıştım. Ben, dünyadan daha çok ukbâ beklentisi içinde bulunan bir insanım. Bu açıdan ölüm, bana bahşedilmiş en büyük ihsan ve lütuftur. Bir su-i kasd neticesi öldürülme ise, onu da telkin ede ede nefsime kabullendirmiş durumdayım. Onun için ne ölümden, ne de öldürülmekten korkmuyorum. Seve seve, güle güle onu karşılamaya hazırım.

Fakat, neden sonra işin gerçek mahiyetini öğrenince, işte o zaman sabahlara kadar uyuyamadım. Bunu yapanları Rabbime şikayet etmemek için dişimi sıktım, dilimi ısırdım, sürekli 'la havle' çektim. 'Kadere teslim olmuşum; onun her hükmüne razıyım; beni alakadar eden bir şey yok, sen bilirsin Allah'ım!' dedim. Ve öyle sarsıldım ki, tabir caizse ot gibi oldum, bütün duygularım dumura uğradı. Neden? Çünkü benim şerefim, onurum, haysiyetim artık bu hizmet ile bütünleşmiştir. Bundan böyle bana raci olan her şey, bu hizmet ve hizmet etrafında kümelenen insanlara racidir.

Muhtemel Sebep

Pekala, böyle bir iftiraya neden tevessül edilmiş olabilir? Dost-düşman artık bütün dünya biliyor ki, bu hizmet etrafında kenetlenmiş insanlar dünyanın dört bir yanına dağılmış müesseseleri ile misyonlarını hemen herkesin takdirini kazanacak biçimde yerine getirmektedirler. Devlet, millet, ülke menfaati ve bütünlüğü çerçevesinde yerine getirilen bu hizmet uzun vadede, inşaallah bugünkünden çok daha parlak bir konuma oturacaktır. İşte, ister şimdiki mevcud durum, isterse bu hizmetin gelecek adına va'd ettiklerini önlemek adına karanlık gayelerle harekete geçen bazı kişi, kurum, kuruluş veya güç odakları, bu gelişimin önünü alabilmek maksadıyla böyle çirkin bir iftiraya tevessül etmiş olabilirler diye düşünüyorum. Fakat bu millet, böyle bir şeye kat'iyyen inanmayacaktır, nitekim inanmamıştır da. Onlar, kendi hesaplarına belki hedefi çok iyi tesbit etmiş, zamanlamayı güzel yapmış ve hamlelerini gerçekleştirmişlerdir ama, netice umdukları gibi olmamıştır.

Aman Dikkat!

Şahsen ben bu noktada, milletine ve ülkesine hizmeti hayatına hedef yapmış bir kadronun her ferdine bundan böyle bu türlü komploların yapılabileceği endişesini taşıyorum. Özellikle küçük ve büyük çapta hizmet eden insanların, bu yüzden kendilerine çok dikkat etmeleri ve böylesi komplolara sebebiyet vermeme hususunda azamî gayret ve dikkat içinde bulunmaları gerektiğine inanıyorum. Avcının insafı yok. İmanı ise hiç yok. Uyuşturucudan tutun da kadına varıncaya kadar birçok vasıtayı, bu hizmet erlerini karalamak, itibar kaybına uğratmak ve böylece ademe mahkum etmek yolunda kullanabilir ve menfur maksatlarına ulaşmak için her türlü kötülüğü yapabilirler. O yüzden, 'aman dikkat!' diyorum.

Bu arada şunu da özellikle belirtmek isterim: Düşmanların saldırısından, dostların da gıpta ve hased damarlarını harekete geçirmekten her zaman uzak durmak, üzerinde hassas olunması gereken bir prensiptir. Bu sebeple, iyi bir mü'min, içte ve Rabbi ile münasebetinde olabildiğine derin, fakat dış görünüşü itibariyle mukassi olmalıdır. Aksi hal, nifak alametidir. Bu tür prensipleri, hayatî esasları pratiğe geçirmek zor olabilir. Hizmet, Allah'ın lütfu ve inayetiyle tasavvur ve tahayyül edilenin çok ötesinde cereyan ediyor. Düşünceler aksiyon içinde şekilleniyor ve herşey tabiatıyla açıkta cereyan ediyor. Gizlenecek bir şey yok. Ne var ki; bütün bu olup bitenler, düşmanca tavır içinde bulunan kişi, kurum, kuruluş ve güç odaklarının hasmane düşüncelerini harekete geçiriyor.

Dostlar Ve Şiblî'nın Gülü

Fakat, ya dostlara ne demeli? Haberi tahkik etmeden, etme lüzumunu duymadan, sanki bir açık bekleniyormuş da bulunmuş gibi, hangi üslupla olursa olsun, hiç kimsenin yapmadığı bir şekilde bunu manşetlere, spotlara taşıyan dostlara ne demeli? Bu davranışları ile, duygu ve düşünce açısından kendilerine hiç yakıştıramadığım münafıkça bir yaklaşım tarzı sergileyen bu arkadaşlara diyecek bir şey bulamıyorum..! Kur'an, Hucûrat Suresi'nin 6. ayetinde haberin tahkikini emrederken, bir telefon açma zahmetine dahi katlanmadan, bunu yayınlayan ve hasedleri imanlarının önüne geçmiş bu dostlara inanın bir şey diyemiyorum..!

Dostların Tespiti

3. Kur'an, 'Bakarsınız, hayır zannettiğiniz şeyler hakkınızda şer, şer zannetiğiniz şeyler de hayır olabilir. Allah bilir, siz bilemezsiniz.' buyuruyor. Bu ayet zaviyesinden bu son olay, zahirî yüzü itibariyle gerçekten şer ama, neticesi itibariyle hakikî dost olanla olmayanı, tefrik etmemize vesile olması sebebiyle hayırdır. Hadiseyi ilk duyduğumuz andan bu yana, sizin tasavvur edemeyeceğiniz boyutlarda üzüldüm ve adeta şok üstüne şok yaşadım. Bu güne kadar hep iffetli kalmaya azamî dikkat göstermiş, hele maddî konularda hizmetin parasını kendi parasına değdirmeyecek kadar hassas, ölüp gittiğimde cüzdanımda kefen parası dahi bulamasınlar düşüncesine kilitli, kardeşlerim için dedikodu olmasın düşüncesiyle, kut-u lâ yemut'la, yani ölmeyecek kadar geçimlerine yetecek bir parayla yaşasınlar diye dua dua Rabbine yalvaran bir insan olarak hem şahsım, hem de hizmet adına tarif edilmez boyutlarda sancı duydum. Fakat yukarıda ifade ettiğim gibi, en azından gerçek dost olanla, olmayanı tefrik etmeye vesile olduğu için, bu hadiseye yüzde yüz hayr nazarıyla bakıyorum.

Liderlere Teşekkür

4. Bu hadise münasebetiyle şükranla ifade edeceğim bir başka gelişme de, şimdiye kadar ancak birkaç defa görüşme imkân ve fırsatını bulabildiğim bazı siyasi parti liderlerinin tv ekranlarına çıkarak hakkımda müsbet kanaatlarını izhar etmeleri oldu. Ömrüm boyunca unutmayacağım bu mertçe, erkekçe davranışları yüzünden onlara karşı medyun u şükranım. Fakat ben, onlardan gördüğüm bu civanmertliği, daha başkalarından da beklerdim. Bu çizgide sözü uzatmam ve birtakım mukayeselere girmem gönül incitebilir.

5. Kim ne derse desin ve ne yaparsa yapsın, Allah'ın tevfik ve inayetiyle, din ve ülkemiz adına hayatlarını ortaya koymuş eroğlu erlerin temsil ettiği bu hizmet, misyonunu hakkıyla yerine getirecektir. Ve gelecekte daha başka hizmet çizgilerinin hemen hepsi, bu hizmetle uyum ve imtizacları nisbetinde onlarla bir ve beraber olacak, bu temiz su kaynağına kovasını salarak, kabiliyeti ölçüsünde istifade edecektir. Aklı başında, sosyolojik gerçeklere vakıf, manâ ufku açık, hemen her insan bunu tahmin edebilir. Yalnız bu muhtemel gelişmelerin vukuat yerine konularak şimdiden düşmanca tavırlar takınılması ve birtakım komplolar üretilmesi ve uygulanması doğru değildir. Rızası istikametinde davranıldığı müddetçe, Rabbimin bizleri her türlü fitne, fesad ve şerden koruyacağına iman ve itminanım tamdır. Yalnız herkes dua etsin. Allah bizleri eşrarın şerrinden, füccarın keydinden, küffarın mekrinden, hussadın hasedinden muhafaza buyursun. Bu ülkede bir zamanlar Bediüzzaman gibi bir dahi ve aksiyon insanı muasırları tarafından anlaşılamamıştı. Anlaşılamamıştı da, sokaktaki sarhoşların dahi red ettiği 'bakkaldan rakı alıyor' iftirasını ona yapmışlardı. Fakat tutmadı. Halkımız bu iftiralara kulak asmadı. Itibar kaybettirmek için yapılan şeyler, aksine onun itibarını artırdı. Bu son olayın da, Islam adına aynı neticeleri doğurmasını Allah'tan niyaz ederim.

Teessürün Buudu

Bitirirken, bu iftira münasebetiyle, Hz. Aişe validemize yapılan zina iftirası olayının sık sık aklıma geldiğini itiraf edeyim. Malûm o hadise, Hz. Aişe'nin gözyaşı pınarlarını kurutmuş, o mübarek anamızı bildiği şeyleri dahi hatırlayamayacak bir hale sokmuştu. Zira bir taraftan kendi iffeti, diğer taraftan babasının itibarı, annesinin şeref ve haysiyeti, mensup olduğu kabilesinin durumu ve hepsinden öte Hz. Muhammed (s.a.s)'in namusu söz konusuydu. Dolayısıyla, o iftirayı şahsi bir olay olarak değerlendirmek doğru değildir. Onun için Hz. Aişe validemiz, beraatı semadan Hz. Cebrail'in getirdiği vahy ile tescil edilene kadar ağladı durdu. Bu arada cereyan eden gelişmelerde belki Allah Resulü de dahil, birçoklarına karşı içinde bir burukluk hissetti. Çünkü Efendimiz (s.a.s) ona 'böyle bir şey yaptınsa istiğfar et, Allah ğafur ve rahimdir' demişti. O da beraat fermanı geldiğinde, anne ve babasının 'Kızım kalk, Resulullah'a teşekkür et' teklifine, 'Hayır, ben Allah'a teşekkür ederim' cevabını vermişti. Halbuki o Hz. Aişe idi, karşısındaki de yeryüzünde vahyin temsilcisi. Demek ki o seviyedeki insanlar arasında bile bu türlü rencide olmalar olabiliyor.

Bununla mevhum liste olayı arasında ne türlü bir irtibat kurarsınız, onu da sizin irfan, iz'an ve idrakinize havale ediyorum.

Faili meçhul (!) listelerle çamur atma taktikleri sürerken, Liderler Zirvesi'nde 'devlet içinde kontrolsüz güçlerin, mücadele içinde oldukları' anlaşıldı.

Bugüne kadar aydınlatılamayan karanlık olayların talimatla yapıldığı tutanaklara geçti. Başbakan Erbakan, zirvede, '58 kişiyi bize bildirmişlerdir. 4 politikacı, 4 işadamı, 5 asker, 13 emniyet mensubu, 14 ülkücü mafya, 8 eroin kaçakçısı,' derken bu listeye daha sonra birileri tarafından ülkenin önde gelen şahsiyetlerinden Fethullah Gülen Hocaefendi'nin karıştırılması gözleri liderlere çevirdi.





30.12.1996 - Fethullah Gülen'den Susurluk Olayına Adının Karıştırılmasına Açıklama

Muhterem müvekkilimizin (Kanal D'de yayınlanan) bir televizyon kanalında yayınlanan programa ilişkin basın açıklaması aşağıda sunulmuştur, bilgilerinize arz olunur.

Kamuoyunda Susurluk olayı diye meşhur olan diye meşhur olan ve ülkemizin gündemini 2 aydır meşgul eden hadisenin, bazılarınca ne yazık ki, başka maksatlarla kullanılmaya, başka neticelere çekilip, başka hedeflere basamak yapılmaya çalışıldığı gözlemlenmektedir. Bu cümleden olmak üzere, en son bir televizyon kanalında, bu kirli işe ismim de bulaştırılmış bulunmaktadır. Halbuki:

1. Kamuoyunun kimliğini yakından tanıdığı, çıkardığı gazetede 12 Eylül 1980 öncesinde 12 Mart 1971 hadisesi ve sonrasında görev almış üst rütbeli askerlerimizin isim, adres ve fotoğraflarını yayınlayarak, pek çoğunun öldürülmesine zemin hazırlamış, en son bir televizyon kanalında katıldığı programdan kaçmak zorunda kalmış ve bir MİT mensubu tarafından açıkça CIA ve İngiliz gizli servisleri hesabına çalıştığı ima edilmiş bulunan birisi, mahut hadiseye ismimi karıştırmaya çalışmış, fakat avukatlarım ve ismimi birlikte andığı kişi tarafından gerekli cevabı almıştı.

Şu anda, MİT veya bir başka kuruluş içinde kümelenmiş olan ve Susurluk hadisenin bulanık suda balık avlama fırsatı olarak telakki eden bir grup, medyanın bir kısmını da yanlış bilgilendirme yoluyla yanına alarak, başka hedeflere yürümek istemektedir. Bu hedeflerden birinin de şahsımı kirletmek olduğu açıktır. Böylesine hassas konularda dikkatli olması gereken televizyon kanallarımızdan buna alet olanların çıkması da ayrıca üzüntü kaynağıdır.

2. Cumhurbaşkanımızın parti liderleriyle Çankaya'da yaptığı toplantıdan önce MİT tarafından başbakana verildiği söylenen ve Susurluk hadisesiyle bağlantılı olduğu iddia edilen listede 58 kişinin olduğu ilan edilmişken, bugün bu sayı 59'a çıkarılmış olup, simimin de buna ilave edildiği, anlaşılmaktadır. Eğer bu ilave işini siyasi üyelerle kendilerini sağlama almaya çalışan birileri yapmışsa, bu büyük bir gaflet ve bühtandan başka bir şey değildir.

3. Söz konusu liste, Susurluk hadisesinin gündeme getirdiği çetelerle münasebeti olan bir liste olarak takdim edilmiştir. Böyle yüzde yüz ters bir değişikliğin neden yapıldığı da üzerinde düşünülmeğe değer bir husustur.

4. Sürekli halkımızın içinde bulunmuş ve kamuoyunun yakından tanıdığı biri olarak bu türden kirli işlere bulaşmadığım ve asla bulaşmayacağım herkesin kabul, takdir ve itiraf edeceği bir husustur.

Bu büyük bühtan ve iftirayı şiddetle reddeder ve gerçeği kamuoyumuza saygıyla duyururum.

Fethullah Gülen Vekilleri





28.12.1996 - Kanal D'de Yayınlanan Haberde Adının Susurluk Olayına Karıştırılmasına Açıklama

Fethullah Gülen Hocaefendi, Kanal D Televizyonu'nda adinin Susurluk olaylarına karıştırılması üzerine yazılı bir açıklama yaptı. Kamuoyunda Susurluk olayı diye meşhur olan ve ülkemizin gündemini 2 aydır meşgul eden hadisenin, bazılarınca, başka maksatlarla kullanılmaya, başka neticelere çekilip, başka hedeflere basamak yapılmaya çalışıldığını söyleyen Fethullah Gülen Hocaefendi'nin, avukatları aracılığı ile yaptığı yazılı açıklamada şöyle denildi:

'En son bir televizyon kanalında bu kirli ise ismim de bulaştırılmış bulunmaktadır. Halbuki;

Kamuoyunun kimliğini yakından tanıdığı, çıkardığı gazetede 12 Eylül 1980 öncesinde, 12 Mart 1971 hadisesi ve sonrasında görev almış üst rütbeli askerlerimizin isim, adres ve fotoğraflarını yayınlayarak, pek çoğunun öldürülmesine zemin hazırlamış, en son bir televizyon kanalında katıldığı programdan kaçmak zorunda kalmış ve bir MIT mensubu tarafından açıkça CIA ve İngiliz gizli servisleri hesabına çalıştığı ima edilmiş bulunan birisi, mahut hadiseye ismimi karıştırmaya çalışmış, fakat avukatlarım ve ismimi birlikte andığı kişi tarafından gerekli cevabı almıştı. Su anda, MIT veya bir başka kuruluş içinde kümelenmiş olan ve Susurluk hadisesini bulanık suda balık avlama fırsatı olarak telakki eden bir grup, medyanın bir kısmini da yanlış bilgilendirme yoluyla yanına alarak, başka hedeflere yürümek istemektedir. Bu hedeflerden birinin de şahsımı kirletmek olduğu açıktır. Böylesine hassas konularda dikkatli olması gereken televizyon kanallarımızdan buna alet olanların çıkması da ayrıca üzüntü kaynağıdır.

Cumhurbaşkanımızın parti liderleriyle Çankaya'da yaptığı toplantıdan önce MIT mensubu tarafından Başbakan'a verildiği söylenen ve Susurluk hadisesiyle bağlantılı olduğu iddia edilen listede 58 kişinin olduğu ilan edilmişken, bugün bu sayı 59'a çıkarılmış olup ismimin de buna ilave edildiği anlaşılmaktadır. Eğer bu ilave isini siyasi gayelerle kendilerini sağlama almaya çalışan birileri yapmışsa, bu büyük bir gaflet ve bühtandan başka bir şey değildir.

Söz konusu liste, Susurluk hadisesinin gündeme getirdiği çetelerle münasebeti olan bir liste olarak takdim edilmiştir. Böyle yüzde yüz ters bir değişikliğin neden yapıldığı da üzerinde düşünülmeye değer bir husustur.

Sürekli halkımızın içinde bulunmuş ve kamuoyunun yakından tanıdığı biri olarak bu türden kirli işlere bulaşmadığımı ve asla bulaşmayacağım herkesin kabul, takdir ve itiraf edeceği bir husustur.

Bu büyük bühtan ve iftirayı şiddetle reddeder ve gerçeği kamuoyumuza saygıyla duyururum.'





05.12.1996 - Aydınlık Gazetesi'nin Muhterem Fethullah Gülen Hakkındaki Gerçekdışı Yayını, İnsan Haklarına Dayalı Demokratik Hukuk Devleti Karşıtlarına Destektir

24 Kasım 1996 tarihli Aydınlık Gazetesi'nde, gazetecilik dilinde 'asparagas', hukuk dilinde 'hakaret', halk dilinde 'iftira' biçiminde nitelendirilmesi gereken iddialar ileri sürülmüştür. Söz konusu yayında, Muhterem müvekkilimiz, hem CIA ile bağlantılı hem de Moon tarikatının Türkiye'deki temsilcisi olarak gösterilmektedir.

Her şeyden önce belirtmek gerekir ki, bütün hayatını İslam'ın sevgi ve kardeşlik mesajının bütün insanlara iletilmesi gayretlerine adamış Muhterem Hocaefendi'nin İslam dışı bir tarikat ile herhangi bir münasebetinin hiçbir biçimde söz konusu olamayacağı apaçık bir husustur. Eşyanın tabiatına aykırı böyle bir durumun dile getirilmesi, iddia sahiplerinin gazetecilik dışında başka niyet ve faaliyet içinde olduklarının açık bir işaretidir.

Diğer yandan milletimizin birliği ve dirliği için bütün toplum kesimleri arasında hoşgörüye dayalı bir diyalog zemini oluşturulması çabasının fikri mimarı müvekkilimizi, yabancı bir istihbarat örgütüyle bağlantı içinde gösterme cüret ve iftirası da, sadece ülkemizi kargaşaya sürüklemek isteyenlerin işine yarayabilir.

Aynı yayında, merhum Kasım Gülek'in vasiyeti nedeniyle Muhterem Hocaefendi'nin onun cenaze namazını kıldırmasının dahi hakaretimiz isnatlara malzeme yapılması, basın ahlak ilkelerini hiçe sayışın tipik bir örneğidir.

Aydınlık Gazetesi'nde iddiaların bazılarına kaynak olarak Hikmet Çetinkaya'nın gösterilmesi de, söz konusu yayının gerçek dışılığının bir delilidir. Çünkü Hikmet Çetinkaya, Muhterem Fethullah Gülen hakkındaki tahkir edici yayınlarından dolayı çeşitli ceza ve tazminatlar ödemeye mahkum olmuş, çok sayıda tekzibi yayınlamak zorunda kalmıştır.

Sağduyulu kamuoyunun bu tür iddiaların yer aldığı yayınların gerçeklerle bir ilgisi olmadığını bildiğinden kuşku duymamaktayız. Ancak, hiçbir dünyevi mevki ve makama erişmek arzusunda olmadan ve Türk milleti ile bütün insanlığın hayrına her işe fikren ve ilmen destek veren Muhterem Hocaefendi'nin, neden dolayı böyle iftiralara maruz kaldığı sorusunun cevabının milletimizce bilinmesi gerekir. Bu sorunun cevabı ise sadece, Muhterem müvekkilimizin sahip olduğu dünya görüşü ve yürüttüğü hayırlı ve ilmi faaliyetler göz önünde tutularak verilebilir.

Herkesin malumu oldu üzere, Muhterem Hocaefendi Türkiye'nin hakka, adalete ve insan haklarına dayalı demokratik bir hukuk devleti oluşu yönündeki bütün gayretlerin destekçisidir. Nitekim özellikle son yıllarda bizzat kendisinin de katıldığı hoşgörü ve diyalog çabaları bunun en açık göstergesidir. Hakka ve insan onuruna saygının temelini oluşturduğu hukuk devletinin önündeki en büyük engellerden birinin, kargaşa ve kaos ortamı olduğu tarihi tecrübelerle sabit olmuş bir gerçektir. Ülkemizin ve milletimizin birliğinin güvencesi olan, manevi değerler ve mümtaz şahsiyetler hakkındaki karalama ve iftira kampanyalarının ise bu ortamın yaratılmasındaki katkısı aşikârdır.

Türk milletinin bütünlüğüne ve her yöndeki kalkınmasına savaş açmış, haksız çıkar peşinde koşan organize suç örgütlerinin de, asılsız haberlerle manevi dinamikleri zayıflatılmış toplumları çökertip, hukuk devletini zaafa uğratmaları daha da kolaylaşacaktır. Müvekkilimiz, işte böyle örgütlerin önünde etkin bir engel olması nedeniyledir ki, bu tarz gerçek dışı isnatlara maruz bırakılmaktadır.

Bu vesileyle, bir kısım basın organlarının toplumu yanlış bilgilendirmeleri nedeniyle kanuni zeminlerde sorumlu tutulması için, gereken hukuki mücadelenin verilmeye devam edeceğini vurgulamak istiyoruz. İşte bu nedenledir ki hukukun hakim olduğu dürüst bir devlet ve toplum için, Muhterem Fethullah Gülen gibi mümtaz şahsiyetlere yönelik karalama kampanyalarına karşı, bütün kamuoyunu uyanık olmaya davet ediyoruz. 05.12.1996

Fethullah Gülen Vekilleri





02.12.1996 - Show TV'nin 30 Kasım 1996 Tarihli Ana Haber Bülteninde Fethullah Gülen Hakkında Gerçek Dışı Bazı İthamlara Açıklama

Show TV'nin 30.11.1996 tarihli ana haber bülteninde Muhterem Fethullah Gülen hakkında gerçek dışı bazı ithamlarda bulunulmuştur. Söz konusu iddialarda, Urfalı Şeyhanoğlu ailesi ile Karadenizli Akarçeşme ailesi arasındaki husumeti gidermek için bir barış yemeğinin düzenlendiği, müvekkilimizin de bu toplantıya 'Kurtuluş Hoca' isimli bir temsilci gönderdiği ileri sürülmektedir.

Öncelikle vurgulamak gerekir ki, Muhterem Fethullah Gülen'in haberde sözü edilen yemekli toplantının yapılacağından hiçbir biçimde haberi olmamıştır. Varlığı hakkında herhangi bir bilgisi olmadığı toplantıya ise, Muhterem Hocaefendi'nin bir temsilci göndermesinin mümkün olamayacağı aşikârdır. Kaldı ki, müvekkilimizin temsilcisi olduğu iddia edilen 'Kurtuluş Hoca' isminde bir kişiyi, Muhterem Fethullah Gülen tanımamaktadır.

Aynı şekilde söz konusu ana haber bülteninde konu ile ilgili olarak adı geçen aşiret veya ailelerle de müvekkilimizin herhangi bir tanışıklığı yada münasebeti söz konusu değildir. Durum böyle olunca, davet edilmediği, söz konusu yemeği düzenleyen kişileri ve katılan kimseleri tanımadığı, yapıldığından haberdar olmadığı bir toplantıyı Muhterem Fethullah Gülen ile irtibatlandıran gerçek dışı bu haberin asıl amacının ne olduğunu sormak gerekir. Bu sorunun cevabını sadece müvekkilimiz değil, bütün kamuoyu merak etmektedir.

Milletimizin birliğinin ve dirliğinin güvencesi olan mümtaz şahsiyetler hakkındaki bu türdeki gerçek dışı yayınlar, karmaşa ve belirsizlik ortamının doğmasına yol açmaktadır. Böyle bir ortamdan ise, haksız çıkarın bir araya getirdiği organize suç örgütlerinin yararlanacağı kuşkusuzdur. İnsan haklarına dayalı demokratik hukuk devletinin önündeki bu büyük tehlikenin üstesinden gelmek için bütün toplum kesimlerinin hoşgörüye dayalı bir diyalog ve uzlaşma içinde olmaları gerekir. Muhterem Fethullah Gülen'in böyle bir toplumsal barış ve uzlaşmaya yaptığı katkı bütün kamuoyunca yakından bilinmektedir. Bu nedenle müvekkilimiz hakkındaki gerçek dışı haberlerin arkasındaki oyunlar ve kötü niyetli oluşumlara karşı bütün basın organlarını daha hassas olmaya davet ederken, Muhterem Fethullah Gülen'e yönelik bazı kişilerce yürütülen karalama kampanyasının, sonuçta adaletin egemen olduğu demokratik hukuk devletinin karşıtlarının işine yarayacağını ifade etmek istiyoruz.

Bu vesileyle, bütün kamuoyuna saygılarımızı sunarken, basın hürriyetini kötüye kullanarak insan haysiyetini rencide eden yayınlara karşı hukukun imkân verdiği bütün hakların kullanılacağını özellikle vurgulamak isteriz.

Fethullah Gülen Vekilleri





11.11.1996 - Hürriyet'ten Gülçin Telci'nin, Kar Gıda ve Asya Finans'la İlgili Yazısına Açıklama

Kar Şirketler Topluluğu Yönetim Kurulu Başkan Vekili Ömer Faruk Berksan, basında yer alan 'Kar Topluluğu'nun hileli iflası' haberinin gerçeği yansıtmadığını açıkladı. Hürriyet gazetesi yazarı Gülçin Telci'nin ortaya attığı iddialarla ilgili yazılı bir açıklama yapan Berksan, çıkan haberin bir şirketin maddi birtakım sıkıntılarını haber vermekten öte başka maksatlar taşıdığını savundu.

Berksan, '10 Kasım 1996 günü basında yer alan 'Kar Grubu'nun hileli iflası' gibi haberler ile şahsımı hedef alan ifadeler gerçekleri yansıtmamaktadır. Haberlerin Kar Topluluğu'nu ve şahsımı hedef almaktan ziyade, beni ve şirketlerimi ön plana çıkararak, muhterem Fethullah Gülen Hocaefendi'yi ve Asya Finans'ı itham eder nitelikte olması, haberin bir şirketin sıkıntısını haber vermekten farklı bir maksat taşıdığını göstermektedir.' dedi.

Haberde ifade edildiği gibi Kar Grubu şirketlerinin tamamının el değiştirmesinin söz konusu olmadığını ifade eden Berksan, şirketleri hakkında herhangi bir iflas ve iflas talebinin bulunmadığını belirtti. Berksan, 'Haberdeki tek doğru Kar Topluluğu'nun kısa vadeli de olsa bir nakit sıkıntısı çektiğidir. Topluluk şirketlerimiz bütünüyle çalışmaya devam etmekte olup, bankalarla üst düzeyde görüşmelerin kısa sürede herhangi bir sıkıntı çıkmadan tamamlanacağına kesin gözüyle bakıyoruz.' şeklinde konuştu.





01.11.1996 - Hakikat Dergisi'nin Kasım 1996 Sayısında Yayınlanan Bir Yazıyla İlgili Basın Açıklaması

'Hakikat' isimli derginin Kasım 1996 sayısında, muhterem Fethullah Gülen hakkında asılsız ve tahkir edici isnatlarda bulunulmuştur. Büyük bir peşin hüküm, bilgisizlik, hatta nefrete dayalı olarak ileri sürülen ve burada tekrar etmekten hicap duyulan çirkin yakıştırmalardan dolayı, sadece müvekkilimiz değil, aynı zamanda maşeri vicdan da ciddi bir haksızlıkla karşı karşıya kaldığı içindir ki, işbu cevabın verilmesi bir mecburiyet haline gelmiştir.

Öncelikle belirtmek gerekir ki, muhterem Hocaefendi'nin, Türk Milleti'nin maddi ve manevi sahalarda kalkınması ve güçlenmesi için ortaya koyduğu fikirler ile yaptığı önerilerin uygulanması neticesinde, hem yurt içinde hem de yurt dışında meydana getirilen müesseseler, bütün milletimizce büyük sevinç, takdir ve şükranla karşılanmaktadır. Nitekim özellikle bilim ve eğitim alanında dünya çapında başarılar kazanan irfan yuvalarının hemen tümünün temelinde Fethullah Gülen'in fikri harcı vardır. Bütün milletimize mal olan bu müesseselerin ülkemizin ve insanlığın hayrına olan faaliyetleri ise, inançsızlık, karmaşa, kötümserlik ve aşağılık kompleksi gibi bunalımlara karşı, milletimizin elindeki en güvenli çarelerden birini teşkil etmektedir. Ayrıca, müvekkilimizin vatanımızın bütünlük ve dirliğinin pekişmesi amacı ile bütün toplum kesimleri arasında hoşgörüye dayalı bir uzlaşma zemini meydana getirilmesi için gösterdiği çabanın da, devletimizin anarşi içine sokularak zafiyete uğratılması gayretlerine karşı, en sağlam bir müdafaa olduğu herkesin malumudur.

Hiçbir dünyevi menfaat veya makam peşinde olmadan, İslam'ın yüce mesajını ayırım gözetmeksizin bütün insanlığa iletilmesinde katkıda bulunma uğraşı veren Fethullah Gülen'in gösterdiği bu ilmi ve fikri nitelikteki faaliyetleri nedeni ile, Dinimize Milletimize ve devletimize karşı şuurlu bir karalama kampanyası yürüten bazı odakları rahatsız ettiği aşikardır.

Ancak benzeri rahatsızların, Müslümanlar adına hareket ettiğini iddia eden bazı kişiler ve bunların çıkardığı yayın organlarında da, Hocaefendi'ye yönelik çirkin itiraflar biçiminde oraya konulmasının ne anlama geldiğini ve bunun vahametini kamuoyunun takdirlerine bırakıyoruz.

Osmanlı Devleti'nin kuruluşundan itibaren ve özellikle Fatih Sultan Mehmet Han'ın İstanbul'u fethinden itibaren varlıklarının devam ettirilmesine izin verilen diğer dinler ve bunlara ait müesseseler, bugün de mevcudiyetlerini antlaşmalar ve kanunlar çerçevesinde devam ettirmektedirler. Nitekim Fener Rum Ortodoks Patrikhanesi de Osmanlı İmparatorluğu zamanından bugüne değin, devletimizin bütün insanlığa örnek olan ve bütün milletlerin gıpta ettiği hoşgörüsünün bir neticesi olarak ayakta kalmıştır. Ecdadımızın bu müsaadesinin bir neticesi olarak günümüzde de Türkiye Cumhuriyeti vatandaşı olarak yaşayan Fener Rum Patriği ile, müvekkilimizin karşılıklı nezaket ölçüleri içinde yaptıkları görüşmenin 'Hakikat' dergisi tarafından 'İslam düşmanlığı', 'küfre girmek' gibi ağır isnatlarla nitelendirilmesi ise, en azından bilgisizliğe dayalı bir gaflet değerlendirilebilir.

Bu vesile ile kamuoyunu milletimizin mümtaz şahsiyetlerine karşı bu tür tarihi hakikatler ile bağdaşmayan, yanlış ve hakaretâmiz nitelikteki iftiralara karşı uyanık olmaya davet ediyor ve 'Hakikat' dergisinin İslam'ın bütün temel değerleri ile çelişen tahkir edici yayınlarına karşı hukuki zeminlerde gereken cevapların verilmeğe devam edeceğini vurgulamak istiyoruz.

Fethullah Gülen Vekilleri

Orhan Erdemli-Hasan Günaydın





25.09.1996 - Mesut Yılmaz'la Yaptığı Görüşmeyle İlgili Açıklama: "Görüşmem Siyasi Değildi"

ANAP Lideri Mesut Yılmaz'la hükümetin kaderine ilişkin bir görüşme yaptığı yolundaki haberler konusunda bir açıklama yapma zorunluğu duyduğunu belirten Fethullah Gülen, 'Türk siyasi hayatını etkilemek gibi bir tavra asla girmedim' dedi. Gülen'in, Milliyetteki haber üzerine yaptığı yazılı açıklamada, şu görüşler yer verildi:

'1. Ülkemiz içinde herkesin kendi konumunda kabul edilmesi esasına dayalı bir diyalogu savunan biri olarak, Mesul Yılmaz Bey ile de diyalogum yeni değildir. Fakat bu diyalog, hiçbir zaman Türk siyasi hayati üzerinde olmamış ve bu diyalogda hükümetlerin kurulması veya dağılması gibi konular asla yer almamıştır. Sayın Mesut Yılmaz Bey ile olduğu gibi, siyasi hayatin içinden veya dışından kimse ile herhangi bir siyasi görüşmede bulunmuş değilim.

2. Söz konusu haberde iddia edildiği gibi, Sayın Mesut Yılmaz Bey ile telefonla veya yüz yüze mevcut hükümet üzerinde yorum ve görüş ifade eden herhangi bir görüşme yapmadım. Kendisiyle en son yaptığım telefon görüşmesinde de siyasi hiçbir konuya temas edilmemiş, kendileri yüz yüze görüşme talebinde bulunmuş, Ankara'yı herhangi bir ziyaretimde olabileceğini ifade ettiğim böyle bir görüşme su ana kadar da gerçekleşmemiştir. En son telefon görüşmemiz de, kendilerinin görüşme isteğinin tarafıma iletilmesi üzerine olmuştur.

3. Her zaman ifade ettiğim gibi, siyasetle herhangi bir ilgimin olmamasının yani sıra, özellikle Türk siyasi hayatini etkilemek, hükümetler ve partiler üzerinde görüş ve spekülasyonlarda bulunmak gibi bir tavra asla girmedim. Bir gazetede Refah Partisi Genel Başkanı ve Başbakan Sayın Necmettin Erbakan'la aramızda güya var olduğu ileri sürülen buzların eridiği ve kendisiyle görüşeceğim iddia edilirken, daha başka gazetelerde tam tersi istikamette, mevcut hükümetten rahatsız olarak, Sayın Mesut Yılmaz Bey'le bu konuda görüştüğümün ileri sürülmesinin nasıl bir çelişki olduğu ortadadır. Bu da göstermektedir ki, bu tur haberler spekülasyondan ibarettir ve gerçeklerle bağdaşmamaktadır. Yanlış anlamaların önüne geçmek ve gerçeği kamuoyuna duyurmak için bu açıklamayı yapmak mecburiyetini hissettim. Bu vesile ile her ferdiyle milletimize bir defa daha en derin saygılarımı arz ederim.'





24.11.1995 - Siyasi Görüşme İddialarına Açıklama: "Hiçbir Partiyle Siyasi Görüşmem Olmadı"

Risale-i Nur Cemaatinin önde gelen isimlerinden Fethullah Gülen, dolaylı veya doğrudan hiçbir partiyle siyasi maksatlı bir görüşme yapmadığını belirtti. Avukatı Hasan Günaydın aracılığıyla yazılı bir açıklama yayınlayan gülen, bazı medya organlarında, hakkında spekülatif haberlerin ve iftiraya varan yalan ve yakıştırmaların üretildiğini ve bunu esefle müşahede ettiğini belirterek, 'Şu ana kadar sayın Başbakan ve eşi dahil, hiç ama hiç kimseyle siyasi maksatlı görüşmem ve herhangi bir pazarlığım olmamıştır, olması mümkün değildir ve ilerde de olmayacaktır' dedi.

Hiçbir partiye doğrudan veya dolaylı, yazılı veya sözlü en küçük bir destek vermediğini belirten Gülen açıklamasında, 'Hiç bir yabancı devlet yetkilisi, temsilcisi veya ajanı ile karşılıklı veya dolaylı bir saniyelik, bir satırlık görüşmem olmamıştır' görüşüne yer verdi. Gülen, bu tür yayınların devam etmesi halinde, istemeyerek de olsa bu kimselerle mahkeme önünde görüşmek zorunda kalacağını kaydetti.





23.11.1995 - Fethullah Gülen Hocaefendi: "Hiçbir Partiyle Doğrudan veya Dolaylı Siyasî Maksatla Hiç Bir Görüşme Yapmadım"

Avukatları Hasan Günaydın ve Orhan Erdemli aracılığıyla bir açıklama yapan Fethullah Gülen Hocaefendi, bugüne kadar hiçbir partiyle doğrudan veya dolaylı siyasî maksatla hiçbir görüşme yapmadığını defalarca kamuoyuna duyurduğunu ancak buna rağmen, bir kısım medya organlarında bu konuda hâlâ birtakım spekülatif haberlerin ve iftiraya varan yalan ve yakıştırmaların üretildiğini esefle müşahede ettiğini söyledi. Fethullah Gülen Hocaefendi açıklamasında söz konusu durumu şimdiye kadar değişik zamanlarda ve değişik münasebetlerle, gerek televizyon, gerek gazeteler ve gerekse de bazı dergiler aracılığıyla,dile getirdiğini ifade etti.

Fethullah Gülen Hocaefendi açıklamasında şu ifadelere yer verdi: 'Fikirleri siyasetle bulanmış ve herşeyi dünyevî çıkarlar ve siyasî maksatlarla açıklama eğilimindeki bazıları anlayamasa veya anlamamakta diretse de, Kur'an-ı Kerim, Peygamber Efendimiz'in Sünnet-i Seniyyesi ve Selef-i Salihin'in safiyane içtihadlarından çıkardığım dinime ve milletime hizmet çizgimde siyasetin ve dünyevî ücretlerin en ufak bir yeri olmadığına hayatım şahittir. Adımı dünden bugüne sağdaki bazı partilerle birlikte ananlar olmuşsa da, bütün bunlar, bir kasda dayanmıyorsa, mutlaka bir yanlış değerlendirme ve yanlış bilgiden kaynaklanmaktadır. Hizmet felsefem gereği, dinde inhisarcılığa, onu memleket içinde menfî kullanmaya ve insanımız arasında bölünmelere vesile kılmaya karşı ve daima devletin, ülke bütünlüğünün ve memleket içinde istikrarın yanında ve her türlü iç bölünme ve anarşinin karşısında olduğum herkesin malûmudur. Bu sebeple, bir zaman Adalet Partisi'ni, bilâhare Anavatan Partisi'ni ve şimdi de Doğru Yol Partisi'ni desteklediğim gibi bir vehme kapılınmış veya bazıları böyle bir vehim üretmekte kendileri açısından yarar görmüşlerdir.

Şu ana kadar sayın Başbakan ve eşi dahil, hiç, ama hiç kimseyle siyasî maksatlı görüşmem ve -kullanılması ve bir kelime olarak anılması bile rahatsızlık verici- herhangi bir pazarlığım olmamıştır, olması mümkün değildir ve ileride de olmayacaktır. Ben, 30 milletvekiline değil, Kur'an-ı Kerim'de, her mü'minin arzusu olan Cennet dahil, herşeyden daha büyük ve daha değerli olduğu ilan edilen Allah'ın rızasına talibim. Şu ana kadar hiçbir partiye doğrudan veya dolaylı, yazılı veya sözlü en küçük bir destek vermediğim gibi, bu konuda ve herhangi bir parti veya adayın seçim çalışmaları veya seçimde desteklenmesi hususunda en yakınlarıma bile herhangi bir ihsasta bulunmuş değilim. Herhangi bir partiden aday olmak için görüşümü alma tevazusunu gösterenlerden sözüm geçeceklere siyasete atılmamalarını tavsiye ettiğim gibi, diğerlerini de herhangi bir partiye yönlendirecek en küçük bir söz veya davranışta asla bulunmadım. Bu konuda gerekirse gösterebileceğim yüzlerce şahit vardır.

Bir diğer mesele olarak, bırakın, yüzünü bir defa olsun görmediğim Graham Fuller'le görüşmeyi, hiçbir yabancı devlet yetkilisi, temsilcisi veya ajanı ile karşılıklı veya dolaylı bir saniyelik, bir satırlık bile görüşmem olmamıştır.

Aslında insaf sahibi herkes tarafından bilinen gerçek bu iken ve bu hususta şimdiye kadar pek çok açıklamada bulunduğum halde, hâlâ bir kısım basın organı ve yazarlar, güvenilirliklerini sarsma pahasına yanlış ve gerçekdışı yayınlara devam ettikleri taktirde, istemediğim halde kendileriyle mahkeme önünde görüşmek zorunda kalacağımızı belirtmek isterim. Bunun yanısıra, dünyada ve ahirette, halk önünde ve Hak önünde kimsenin mahcup olmasını asla arzu etmediğim halde, bu tür gayr-i vâkî ve gerçek dışı yayın yapanların bir gün mutlaka utanacaklarını var olduğuna inandığım vicdanlarına havale ediyor, bu vesileyle medyamızın değerli mensuplarına en derin saygılarımı arz ediyorum.'





20.11.1995 - Fethullah Gülen'den Siyasilerle Yaptığı Görüşmelerle İlgili Açıklama

Müvekkilimiz Sayın Fethullah Gülen Hocaefendi'nin son günlerde devlet büyükleri ve siyasilerle yaptığı görüşmelerden yanlış manalar çıkarılmak istendiği dikkati çekmektedir. Müvekkilimizin bu konudaki yazılı basın açıklaması aşağıdadır.

Bilgilerinize.

Fethullah Gülen vekili

Yıllarca Türkiye Cumhuriyeti Devleti'nin bir memuru olarak vazife yapmış ve devletine, milletine karşı vatandaşlık görevini eksiksiz yerine getirmeye çalışan bir insan olarak, kaderimin bir parçası bildiğim devletimin ve milletimin kaderini bir ölçüde ellerinde tutan idareciler ve siyasi liderlerle yaptığım görüşmelerin, bazı çevrelerce yadırganmasını, bu çevrelerin taşıdıkları sıfat, bulundukları konum ve ihraz etmiş oldukları seviye ile telifte güçlük çektiğimi itiraf etmeliyim.

Herkesin bildiği en basit bir gerçek olarak, Cumhuriyet ve demokrasi, ilkokul kitaplarında bile 'halkın, seçtiği vekilleri eliyle kendi kendini idare etmesidir' şeklinde tarif edilir. Tamamen sivil karakterde bir sistem olan, halkın yönetime azami katılımını teşvik eden ve bunu 'hakimiyet kayıtsız şartsız milletindir' vecizesi ile özetleyen demokraside, gerektiğinde sistemin bile izin verdiği sokağa çıkma, nümayiş yapma ve açıktan tenkitte bulunma gibi herhangi bir yola başvurmayı aklından bile geçirmemiş, hatta bu türden davranışları anarşi sebebi olur endişesi ile ihtiyatla karşılamış bir insanım. Bu sebeple, hak olmanın da ötesinde bir vatandaşlık vazifesi olarak, millet fertlerinin siyaset ve devlet büyükleriyle, devlet büyüklerinin ve siyasilerin de her seviyeden ve kesimden halkıyla görüşmesi, herhalde takdir ve teşvik edilmesi gereken bir davranıştır. Bu çerçevede ise, yıllarca bir memuru olarak vazife yaptığım Diyanet İşleri Başkanlığı devletin en temel müesseselerinden biridir ve Türkiye Cumhuriyeti kanunları çerçevesinde icra-yı faaliyette bulunmaktadır. Ayrıca, dinin bir milleti millet yapan en hayati unsurlardan biri olduğu, tarihte dinsiz bir milletin yaşamadığı, dince cephe alan komünizmin her türlü baskısını dini ortadan kaldırmak şöyle dursun, kendisinin din karşısında yıkılıp gittiği ve bilhassa günümüzde insanlığın topyekün dini bir yönelişin içinde bulunduğu sosyolojik ve tarihi bir vakıadır. Kaldı ki, benim devlet büyükleriyle yaptığım görüşmelere karşı çıkan bazı çevreler, Yahudi ve Hıristiyan din büyükleriyle yapılan görüşmelere ses çıkarmamakta ve bunu laikliğin getirdiği bir din ve vicdan hürriyeti olarak görmektedirler ki, bu da, vaki görüşmelerime dini kimliğimden dolayı karşı çıkmadıklarını hatıra getirmektedir.

Ülkemiz, bilhassa son yıllarda ayrılıkçı teröre ve dışarıdan tezgahlanıp, içerde kullanılmaya müsait bazı talihsizlerce uygulamaya konun laik-anti laik ve Alevi-Sünni parçalama faaliyetlerine sahne olmaktadır. Bütün kesimleriyle, halkından idarecisine millet fertlerinin karşı çıktığı bu faaliyetlerin önünü kesmek mevzuunda bütün vatandaşlarımızın ellerinden geleni yapmasının, milli ve tarihi bir vazife olduğundan herkes müttefiktir. Ayrıca, ülkemizden Aleviler ve Sünniler yıllarca birbirlerine yabancı gibi gösterilmeye çalışılmış ve acıdır, Cumhuriyet Halk partisi de dinsizlikle özdeşleştirilmek istenmiştir. Uzun yıllar bir araya gelmelerine imkânsız gözüyle bakılan Cumhuriyet halk Partisi ile, siyasi sağın bir kanadını teşkil eden Doğru Yol Partisi'nin koalisyonunun milli ve siyasi birliğimiz adına çoklarınca tasvip gördüğü bir ortamda, herkesin özlediği milli birliğimiz ve her kesim arasında sıcak bir diyalog ve Sünni-Alevi ve sağ-sol kardeşliği adına yaptığım teşebbüslerin ve bu arada bilhassa Cumhuriyet Halk Partisi Genel Başkanı Sayın Hikmet Çetin Beyefendi ile görüşmemin yadırganacak hiçbir yanının olmadığı ortadadır. Şayan-ı şükrandır ki, medyamız büyük ekseriyeti ile kimden gelirse gelsin, bu tür teşebbüslere baştan beri destek olmuş ve hemen hemen bütün devlet ve siyaset büyükleriyle aydınlarımız da takdir ve tasviplerini ifade buyurmuşlardır. Buna karşılık bu tür teşebbüslere, Alevilik tamamen baka bir din veya inanç sistemiymiş ve Cumhuriyet Halk Partisi de dinsizliğin ve İslâm düşmanlığı şeklinde anlaşılan bir laikliğin temsilcisiymiş gibi karşı çıkmanın mantığını anlamak cidden zordur. Yanlış olarak ismimle birlikte anılan bazı okulları da ilk günden beri Milli Eğitim Bakanlığımıza bağlı olarak faaliyet gösterdiği ve Cumhuriyet Halk Partisi'nin koalisyon ortağı bulunduğu son dört yıl dahil haklarında hiçbir soruşturma açılmadığı bir vakıadır. Başarılarıyla ülkemizi dünya çapında temsil eden bu okulların önde gelen öğrencileri Sayın Cumhurbaşkanımızın bile kabullerine mazhar olmuşlardır.

Bu hususların bir defa daha medyamız vasıtasıyla bilinmesini bir vazife telakki ediyor ve bu vesile ile herkese hürmetlerimi ve iyi dileklerimi sunuyorum.

M. Fethullah Gülen





12.10.1995 - Muhtıra Tartışmaları Üzerine Açıklama: "Siyasi Mülahazam Yok"

Fethullah Gülen, muhtıra tartışmasıyla ilgili kamuoyunda yanlış anlamaların meydana gelmemesi için bir basın açıklaması yaptı.

Bir nezaket ziyareti esnasında kendisine sorulan soruları cevapladığını ve duyduğu bazı şeylere binaen demokrasi adına endişelerini dile getirdiğini ifade eden Gülen, 'Katiyyen herhangi bir şahsı tasrih etmediğim gibi, birileri tarafından kasıtlı ortaya sürülebileceği muhtemel olan böyle bir hadise karşısında, öteden beri hep saygı duyduğum mübarek bir müesseseye tamim etmemeye fevkalade özen gösterdim' dedi.

Fethullah Gülen'in Açıklaması Aynen Şöyle:

'8 Ekim 1995 Pazar günü kıymetli gazeteci bazı dostlar ile bir araya gelmemiz tamamen bir nezaket ziyareti mahiyetinde idi.

Çay sohbeti havası içinde bazı sorular soruldu ve konu çerçevesinde cevaplar verildi. Ne dün ne de bugün siyasî herhangi açık bir mülahazam olmadığı gibi, yarın da olmayacaktır. Bu ma'nâda bir kimseyi kayırma hedefim olmadığı gibi herhangi bir kimsenin aleyhinde olmayı da düşünmedim.

Konuşulan şeyler şu anda Türkiye'nin içinde yaşadığı krizler etrafında cereyan etti. Bu arada onbeş seneden beri sık sık dedikodu şeklinde bahis mevzuu edilen muhtıra türü endişeler üzerinde de duruldu.

Duyduğum bazı şeylere binaen demokrasi adına endişelerimi dile getirdim. Katiyyen herhangi bir şahsı tasrih etmediğim gibi birileri tarafından kasıtlı ortaya sürülebileceği muhtemel olan böyle bir hadiseyi, öteden beri hep saygı duyduğum mübarek bir müesseseye tamim etmemeye fevkalade özen gösterdim. Kesin tavrımın bu şekilde değerlendirilmesini kamuoyuna saygılarımla arz ederim.'

Söz konusu sohbetin çeşitli bölümlerini banta kaydedilen haliyle arz etme ihtiyacı duydum. Bu kısım aşağıdaki gibidir:

Kritik bir dönemden geçiyoruz. Güven oylaması yapılacak. Ondan önce yaşanan bir takım şeyler var. Azınlık hükümetine destek verip vermeme tartışmaları... O tartışmalar üzerine çıkan siyasi tartışmalar... Daha genel bakışla, siz hep söylüyorsunuz, 'Devlet kalıcıdır devam eder, siyasileri çok fazla suçlamak kalıcı olması beklenen devlete zarar verir' Peki o ilişki nasıl gidecek? Siyasi iradenin yanlışları veya yanlış kararları ile devletin ilişkisi, siyasi iktidarla siyası irade arasındaki ilişkiyi nasıl yapacaksınız? Şimdi destek verilmeli mi?

Gülen:Bunu siz daha iyi bilirsiniz. Bir alternatif ortaya koyabiliyorsak, evet yerine koyacak bir şeyimiz varsa, o zaman hatalar söylenmeli ve makul olarak değerlendirmeye gidilmeli. Alternatifsiz, 'Evvela yıkalım, sonra proje geliştiririz, bunu yeniden inşa ederiz' diyorsanız, bunun arkasında bize, yeniden o meseleyi inşa etme fırsatları doğmayabilir. Hatta altından kalkamayacağımız komplikasyonlarla karşı karşıya kalabiliriz. Bana şu andaki durum biraz öyle geliyor.

Muhtıra Hazırlık Sinyalleri

Değişik yerlerden aldığımız sinyallerle bir kesiminin muhtıraya hazırlanma gibi bir hali var. Bazıları çok alakadar olmayabilir. Hatta bazı büyük zenginler alakadar olmayabilirler. Hükümetin yıkılması işlerine gelmiş olabilir. Fakat burada iktidarın yerine koyabileceğiniz bir şey hazır değilse bu tamamen tahrip hesabına geçer. Bence bunların fena yanlarını ele almalı. 'Şu daha iyidir', 'Şu daha kötüdür' şeklinde belirlenmeden tahrip, devlete raci bir şey olabilir. Burada karşımıza çıkacak hadiselerle devlet adına hassas olduğumuz konulara saygısızlık etmiş oluruz.

Muhtıra Gibi Bir Şey Var mı?

Gülen:Şu anda birilerinin kıpırdanışı var. Hiç olmazsa bir kesimin böyle bir düşüncesi söz konusu. Hatta bu hükümet tarafından kayrılan birileri de olabilir.

İşçilere Uyarı

İşçiler Çankaya'ya yürüyecekti. Bazı güç kaynaklarının 'olmasın' demesiyle ertelendi. Bu husus sayın Başbakanın bunlara anlatması ile de olmuş olabilir.

Hazırlıklar var dediniz. Ben de bir kaynaktan, geçmişte darbe yiyen bir siyaset adamından böyle bir olayı duydum. Bu doğru mu böyle bir şey olur mu bilemiyorum?

Gülen:Onu siz de tahmin edebilirsiniz. Ben yetkililerden birisiyle telefonda görüşürken, bunu ona da söyledim. O da bu meseleyi 'hayır' demedi, diyemedi.

'Muhtıra hazırlıklarına dair sinyaller aldım' dediniz. Türkiye'nin önünde bir seçim var. Bu, seçimle gelmesi muhtemel bir hükümete yönelik olabilir mi? Ya da seçimin sonucunu hazırlamaya yönelik bir şey olabilir mi?

Gülen:İhtimal, bazen böyle şeyler çıkararak belli yerlere varmayı düşünenler de var. O da olabilir. İhtimal kapısı açık.

Süleyman Bey başta azınlık hükümetine karşı çıkmıştı. Türkeş de buna benzer bir şeyle geniş tabanlı hükümet için bastırdı. Tavırlar sonradan değişti. Liste Süleyman Bey'e geldi, onayladı. Muhtemelen böyle bir gelişmeyi sezerek, bilerek mi böyle bir tavrın içine girdi?

Gülen:Bazılarının beklentileri vardı. Herhalde bakanlık veya yüksek bürokrat talepleri vardı. Bunlara cevab-ı sevap verilmediği için değişmeler oldu. Hükümeti idare edenlerin Sayın Türkeş'e bakışı da oldukça olumlu. Devletin, dengenin yanında. Bunlar olumlu ya da olumsuz. Bütün bunları göz önüne alarak değerlendirmek lazım. Ayrıca eğer birileri bir şey istiyorsa el altından o sinyali verebilirler. Tabii zamanlamayı iyi değerlendirmemiş olabilirler. Böyle bir krizi değerlendirerek gelme niyetinde olanlar gelmeyi düşünmüş olabilirler. Genelde bazı şeyler hep böyle yapılmıştır. Gelmek isteyenler böyle gelmiştir. Evet herhalde zamanlamaları iyi yapılamadı. Belki ilerde farklı bir şey düşünebilirler. Endişeleri bir tarafa bırakmak zor olabilir. Belki birileri tahrik ediyor olabilirler.

Gümrük Birliği'ne girilmesi durumunda menfaatleri zedelenecek olan çevreler tarafından kışkırtılmış olabilir mi?

Gülen:Olabilir.

Önemli bir kriz görüyor musunuz? Bunu demokratik usullerle aşılacak bir durum olarak mı görüyorsunuz?

Gülen:Halihazırdaki dinamiklerle bunlar aşılabilir görülmüyor. Ben hep ümitsizlik telkin etmekten kaçındım. Ancak, bu gerçek. Parlamento'da da uyum yok. Uyumsuzluk da ayrı bir kriz. Mevcut dinamiklerde aşılacak gibi değil. Bu kördüğümün çözülmesini bekleriz.

Türkiye'nin güneyinde bir Kürt devleti kurulması çalışmaları var. Dublin'de toplantılar yapılıyor. Bağımsız bir Kürt devletine nasıl bakarsınız?

Gülen:Türk milletinin başını ağrıtır. Olur, olduktan sonra tutar, tutmaz. Tutmaz gibi görünüyor. Ama, başkalarının maşası olduğu için bizim başımızı çok ağrıtır. Ciddi krizler yaşanır. Biz, el altından bir anket yaptırdık. Bunu isteyen yok. Kürt kabul edilsin, dil kullanılsın, özel okul açılsın diyenler çok az.

Deniz Baykal ile de görüşür müsünüz?

Gülen:Yakınında bulunan arkadaşları tavır koydular. Görüşmem diye bir şey yok. Ülkenin yararına el etek öpsek de olur. Hazırım ben buna.

Hükümet güvenoyu alabilir mi?

Gülen:Belki alabilir. Belli insanlar Meclis dışında kalıp oylamaya girmeyebilirler. Her partiden hatta CHP'den de bazı olumlu oy verenler olabilir. Sayın Ecevit'in şartları var. Hükümet onları gerçekleştiremeyecek gibi görünüyor. Kim bilir belki çekimser kalabilirler.

Başbakan-Ordu İlişkisi

l950'den sonra gelen başbakanlar arasında değişik nabız tutmalarla orduyla en sıcak olan Başbakan denebilir. Bu diyalogu devam ettirebilir mi, bilmiyorum? Aralık ayında da, Temmuz ayında da seçim olabilir. Öyle görülüp öyle seziliyor.

Seçimi ne kadar geçerli bir ihtimal olarak görüyorsunuz?

Gülen:Güvenoyu alamazlarsa, aralık ayı. Güvenoyu alırlarsa da iş bitmiyor. Meclisteki genel tavır onu belirler. Haziran mı, temmuz mu belirlenecek. Ama Sayın Başbakan müddeti doldurmada kararlı. Bir an evvel seçim olsa, ne olduğu belli olur. Yeni bir durum millet psikolojisi için daha iyi.

Seçimlerde mevcut durumdan farklı bir tablo ortaya çıkabilir mi?

Gülen:Çıkabilir. Çıkmazsa da ondan sonra zorlanabilirler. Bu bazı şeyleri de kilitleyebilir. Önemli olan iktidarda bulunma hırsının olmayışı.

Seçimlerde nasıl bir matematik ortaya çıkar?

Gülen:Halihazırdaki durum itibariyle, tablo devam ederse RP'nin birinci olma ihtimali daha yüksek görünüyor.

Tek başına gelebilir mi?

Gülen:Birinci olma ihtimali yüksek. Tek başına olmayabilir. Fakat burada şu hususu da gözden ırak tutmamak gerekir. Belediyeleri idare etmek devleti idare etmekten farklıdır.





16.09.1995 - Gazetelere Verdiği Röportajlar ve Siyasilerle Görüşmesine Dair Açıklama

Anadolu'nun, ısınmak için hâlâ tezek' yakan ve toprak evlerde oturan bir köyünde dünyaya geldim. Hayatımın her ânında Anadolu insanın garipliğini, ızdırabını ve sahipsizliğini iliklerime kadar hissettim ve yaşadım. 'Azametli, bahtsız bir kıt'anın; şanlı, tali'siz bir devletin; değerli fakat sahipsiz ve azizken zelil olmuş bir millet'in yetimi olarak, daha on yaşlarında iken bir elimde takip ettiğim Arapça ders kitabı, diğer elimde 'Gül Devrimiz'in haritası, dünyaya medeniyet götürdüğümüz günlerin hicranı, halimizin haybet ve hüsranı ve geleceğimizin ümit ve ümranı ile hayaller kurar, planlar yapardım.

57 senelik hayatımda herhangi bir kimseye kötülük yapmayı bir an için olsun hayalimden bile geçirmedim. Sevgiden, kardeşlikten, birlik ve bütünlükten, af, sarf ve müsamahadan başka bir şey konuşamadım. Kin, nefret, intikam, kıskançlık rüyalarıma bile girmedi. Buna rağmen, yersiz töhmetlerle aylarca tutuklu kaldım. Bir şakî gibi altı yıl takibe alındım. İsmim ve resmim insan öldürmüş, soygunculuk yapmış, anarşi ve teröre karışmışların arasında teşhir edildi. Hac için izinli olarak çıktığım ülkeme dağlardan ve dikenler arasından kâh emekleyerek girebildim. Bütün bunlara rağmen, kimse aleyhinde beddua için bile ellerimi kaldırmadım. En ızdıraplı bir anımda beni altı yol takibe alan biri için kaldıracak oldum; fakat o anda o zatın annesi, çocukları gözlerimin önünde tüllendi ve 'estağfirullah' deyip, geri indirdim.

Nihayet, en az başkaları kadar vatansever, en az başkaları kadar demokrat ve en az başkaları kadar laik ve Atatürkçü bazı medyamız mensuplarının ısrarlı davetleri ve teşvikleri neticesinde, medyaya birkaç mülakat vermek ve en tabii vatandaşlık ve demokratik hakkım ve vazifem olarak, başta sayın başbakanımız olmak üzere, ülkemizin önde gelen idarecileri ve siyasileri ile görüşmek zorunda bırakıldım. Bazıları hâlâ, 'herkes görüşebilir mi?' diye soruyor. Demokrasilerde millet asıl, siyasiler vekilse ve demokrasi, halkın, vekilleri vasıtasıyla kendi kendini idaresi ise, vekilleriyle görüşmek, onları ikaz etmek, memleket ve millete hizmet adına fikirleri olanın bu fikirlerini onlara ifade etmesi, herkesin hakkı ve hakkı olmaktan da öte, vazifesidir. Halkını kabul edip dinlemek de, idareci ve siyasilerin vazifesi ve onlar adına alkışlanacak bir davranıştır. Aksi bir iddia, demokrasiyi hazmedememenin ifadesi olur ki, bu da, herkesten önce demokrasinin nimeti olarak istedikleri gibi yazıp görüş beyan eden ve siyasilerimizi istedikleri gibi sigaya çekebilen medya mensuplarına ve hukuk kuruluşlarına yakışmaz.

Bazıları tenkide tabi de tutsalar, devletime ve milletime, hatta bütün insanlığa ve yaratılmış bütün varlığa hizmetten başka bir düşüncem yoktur. İnzivaya çekilme isteğim, insanların teveccüh ve hüsn-ü zannından olabildiğince sıkılan ve uzak kalmaya çalışan ruh haletimin ifadesidir ve bunu hayatımın her anında duymuşumdur. Fakat hu hissim, hizmet anlayışıma hiçbir zaman ters değildir. Çünkü, 'Allah'ın en sevdiği kişi, tam bir tevhidle Allah'a inanan ve insanlara yardımcı olandır; Allah'ın en sevmediği kişi ise, O'na şirk koşan ve insanlara zararlı olandır' düsturunu getirmiş bir dinin mensubuyum. Mü'minin kelime manası 'inanan, güven va'deden, emniyet veren' demek olduğu ve Kur'an, bütün peygamberlerin kavimlerine, 'Ben, siz güvenilir bir elçiyim; yaptığım dini tebliğ vazifesi karşılığında sizden hiçbir ücret istemiyorum; benim ücretimi verecek olan Allah'tır' diye seslendiklerini anlattığı ve iki cihanın sultanı, Peygamber efendimiz (sav), düşmanlarınca bile Muhammedü'l-Emin diye anıldığı için, hizmet anlaşımda güvenilirliği ve insanlardan hiçbir karşılık beklememeyi en önemli iki prensip olarak kabul ediyorum. Bu sebeple, hayatımda, yaptıklarımda, düşüncelerimde ve sözlerimde gizlilik olmadığı gibi, hiçbir dünyevi, hatta uhrevi bir beklenti içinde de değilim ve olmadım. Kur'an Sünnet ve selef-i salihinin sâfiyâne içtihatlarından anladığım çizgide ve Allah'a kulluk borcum ve rızasını kazanmak istikametinde milletime ve bütün insanlığa hizmetten başka bir düşüncem yoktur ve olmamıştır.

Bu samimiyetime rağmen hâlâ bir takım 'uç'larda şahsıma yönelik nâ-becâ sözler söylense ve yazılsa da, ancak yapanların seviyesini düşürecek alaylarda bulunulsa da, hâlâ birtakım şüpheler üretip, defalarca tekzip almış ve küflenmiş raporlar tekrar be-tekrar gündeme getirilse de, yine 'sövene dilsiz, dövene elsiz' olacak; yine Kur'an'ın emri üzere, insanların kusuruna bakmadan, daima af, saflı, müsamaha ve bağışlama yolunu seçecek, yine 'ehl-i mektep' ve medeniyetlere karşı hikmet ve en güzel öğütle mukabelede bulunacak; yine şahsıma yapılan kötülükleri en güzel şekilde karşılamaya çalışacak; yine herkese sinemi açıp, Yunus gibi 'Beri gel, barışalım/Yâd isen bileşelim' diyeceğim. Bir gün karşıma geçip özür dileyecek olsalar, Hz. Yusuf (as) gibi, Hz. Muhammed (sav) gibi ve Hz. Fatih (ra) gibi, 'Size asla kınama yok; Allah, Gafur ve Rahîm'dir'diyeceğim. Çünkü, herkesi kardeşim biliyorum ve Allah'ın mükerrem yarattığı insanın doğruyu araştırdığı inancındayım. Bu, benim karakterimdir ve Kur'an'ın ifadesiyle, herkes karakterime göre davranır.





30.08.1995 - Siyasilerle Görüşmesine İlişkin Soruları Cevaplandırdı

Fethullah Gülen Hocaefendi, Erzurum'un Korucuk köyünde yaptığı açıklamada, siyasi partilerin yetkilileriyle zaman zaman biraraya gelerek, ülke meselelerini görüştüklerini, ancak kendisinin her türlü siyasi mülahazadan uzak kalmaya çalıştığını belirtti.

Korucuk köyünde Erzurum Valisi Oğuz Berberoğlu, DYP Genel Başkan Yardımcısı İsmail Köse, Atatürk Üniversitesi Rektörü Prof. Dr. Erol Oral ve ilin bazı önde gelen yöneticiyle ilişkin soruları, 'Arkadaşlarla sohbet ettik' şeklinde cevaplandırdı.

Herkesle Görüşürüm

Hocaefendi, Başbakan Çiller ve diğer siyasi parti liderleriyle yaptığı görüşmelere ilişkin bir soruya şu karşılığı verdi: 'Ben düz bir vatandaşım. Herkesle görüşürüm. Sayın Cindoruk ile de görüştüm. Görüşmelerimde memleket meselelerini konuşuyoruz Siyasilerle görüşmelerimde onların bazı siyasi mülahazaları olabilir. Ancak bu beni bağlamaz.

Benim hiçbir siyasi mülahazam yok. Mesela bir Terör Kanunu mevzuu olduğu zaman, hem parlamanterlerle, hem de Başbakan ile görüşmüşümdür. Milletimizi yeniden akrebin kıskacına çekme meselesi olunca, bende ürperti hasıl olmuş, Başbakan ile görüşmüşümdür. Bundan normal bir şey olamaz. Bir PKK meselesini, bir yer altı dünyasını görüşmüşümdür. Bütün ilgililere söylemişimdir. Yer altı dünyası, Güneydoğu'da PKK'nın temel kaynaklarından birisidir. Bunlar silah ticareti yapıyor, uyuşturucu ticareti yapıyorlar. Bu yer altı dünyasının üzerine yürümek lazım. Yürümediğiniz takdirde, karakter bakımından zayıf olan insanlar da bu işe bulaşırlar.'

Yaptığı görüşmeler öncesinde istişarelerde bulunduğunu vurgulayan Hocaefendi, 'Tekrar ediyorum, benim hiçbir siyasi mülahazam yok. Yalnızca gönlümde yatan şu mülahaza var: en sağdakinden en soldakine kadar tüm partiler, keşke memleket meseleleri üzerinde anlaşabilseler, milli meselelerde zıtlaşmaya gitmeseler' dedi.

Orta Asya'da Gafil Avlandık

Sovyetler Birliği'nin dağılma sürecinde yaşanan gelişmelere de değinen Hocaefendi, meydana gelebilecek gelişmelerden Batı'nın haberi olmasına karşılık, Türk hükümetlerinin 'gafil avlandığı' ifade etti. Fethullah Gülen Hocaefendi, şöyle devam etti: 'Türk milleti, zincirleme bir sürü hadise ile karşı karşıya kaldı. Yatırım ve ticaret adına politikalar belli değildi. Devletten evvel işadamları, dernek ve vakıflar bu ülkelere gitti. Devlet önderliğinde belli bir mastır planı çerçevesinde daha önce gidilmiş olsaydı, durum çok daha farklı olurdu.'

İnzivaya Çekilmek İstiyorum

Hocaefendi, 2 yıl aradan sonra geldiği memleketi Erzurum'da eski günlerini hatırladığını ve doğduğu topraklarda bulunmaktan büyük haz duyduğunu belirterek, 'Nostaljik duygular içindeyim' dedi.

Hocaefendi, kendisine gösterilen yoğun ilgiden zaman zaman rahatsızlık duyduğunu belirterek, 'Bu durumda adeta gizlenecek mağara arıyorum. Hayatımın sonunu inzivada geçirmek istiyorum' şeklinde konuştu.





23.06.1995 - Fethullah Gülen Hocaefendi: Teşebbüslerim Sağ-Sol ve Alevi-Sünni Kardeşliği İçindir

Yıllarca Türkiye Cumhuriyeti Devleti'nin bir memuru olarak vazife yapmış ve devletine, milletine karşı vatandaşlık görevlerini eksiksiz yerine getirmeye çalışan bir insan olarak, kaderimin bir parçası bildiğim devletimin ve milletimin kaderini bir ölçüde ellerinde tutan idareciler ve siyasî liderlerle yaptığım görüşmelerin, bazı çevrelerce yadırganmasını, bu çevrelerin taşıdıkları sıfat, bulundukları konum ve ihraz etmiş oldukları seviye ile telifte güçlük çektiğimi itiraf etmeliyim.

Herkesin bildiği en basit bir gerçek olarak, cumhuriyet ve demokrasi, ilkokul kitaplarında bile 'halkın, seçtiği vekilleri eliyle kendi kendini idare etmesidir' şeklinde tarif edilir. Tamamen sivil karakterde bir sistem olan, halkın yönetime azamî katılımını teşvik eden ve bunu hakimiyet kayıtsız şartsız milletindir vecizesiyle özetleyen demokraside, gerektiğinde sistemin bile izin verdiği sokağa çıkma, nümayiş yapma ve açıktan tenkitte bulunma gibi herhangi bir yola başvurmayı aklından bile geçirmemiş, hatta bu türden davranışları anarşi sebebi olabilir endişesiyle ihtiyatla karşılamış bir insanım. Bu sebeple, hak olmanın da ötesinde bir vatandaşlık vazifesi olarak, millet fertlerinin siyaset ve devlet büyükleriyle, devlet büyüklerinin ve siyasilerin de her seviyeden ve kesimden halkıyla görüşmesi, herhalde takdir ve teşvik edilmesi gereken bir davranıştır.

Dinsiz Millet Yoktur

Bu çerçevede yaptığım görüşmelerde serrişte edilen nokta emekli bir din görevlisi olmam ise, yıllarca bir memur olarak vazife yaptığım Diyanet İşleri Başkanlığı devletin en temel müesseselerinden biridir ve Türkiye Cumhuriyeti kanunları çerçevesinde icra-yı faaliyette bulunmaktadır.

Ayrıca dinin bir milleti millet yapan en hayati unsurlardan biri olduğu, tarihte dinsiz bir milletin yaşamadığı, dine cephe alan komünizmin her türlü baskısının dini ortadan kaldırmak şöyle dursun kendisinin din karşısında yıkılıp gittiği ve bilhassa günümüzde insanlığın topyekün dini bir yönelişin içinde bulunduğu sosyolojik ve tarihî bir vakıadır.

Kaldı ki, benim devlet büyükleriyle yaptığım görüşmelere karşı çıkan bazı çevreler, Yahudi ve Hıristiyan din büyükleriyle yapılan görüşmelere ses çıkarmamakta ve bunu laikliğin getirdiği bir din ve vicdan hürriyeti olarak görmektedirler ki, bu da, vaki görüşmelerime dinî kimliğimden dolayı karşı çıkmadıklarını hatıra getirmektedir.

Ülkemiz, bilhassa son yıllarda ayrılıkçı teröre ve dışardan tezgahlanıp, içerde kullanılmaya müsait bazı talihsizlerce uygulamaya konan laik-anti laik ve Alevi-Sünni parçalama faaliyetlerine sahne olmaktadır.

Vatandaşlar ellerinden geleni yapmalı

Bütün kesimleriyle, halkından idarecisine millet fertlerinin karşı çıktığı bu faaliyetlerin önünü kesmek mevzuunda bütün vatandaşlarımızın ellerinden geleni yapmasının, milli ve tarihi bir vazife olduğunda herkes müttefiktir. Ayrıca, ülkemizde Aleviler ve Sünniler yıllarca birbirlerine yabancı gibi gösterilmeye çalışılmış ve acıdır, Cumhuriyet Halk Partisi de dinsizlikle özdeşleştirilmek istenmiştir.

Çetin'le görüşme

Uzun yıllar bir araya gelmelerine imkansız gözüyle bakılan Cumhuriyet Halk Partisi ile, siyasî sağın bir kanadını teşkil eden Doğru Yol Partisi'nin koalisyonunun milli ve siyasi birliği adına çoklarınca tasvip gördüğü bir ortamda, herkesin özlediği milli birliğimiz ve her kesim arasında sıcak bir diyalog ve Sünni-Alevi ve sağ-sol kardeşliği adına yaptığım teşebbüslerin ve bu arada bilhassa Cumhuriyet Halk Partisi Genel Başkanı Sayın Hikmet Çetin Beyefendi ile görüşmemin yadırganacak hiçbir yanının olmadığı ortadadır. Şayan-ı şükrandır ki, medyamız büyük ekseriyeti ile kimden gelirse gelsin, bu tür teşebbüslere baştan beri destek olmuş ve hemen hemen bütün devlet ve siyaset büyükleriyle aydınlarımız da takdir ve tasviplerini ifade buyurmuşlardır.

Buna karşılık, bu tür teşebbüslere, Alevilik tamamen başka bir din veya inanç sistemiymiş ve Cumhuriyet Halk Partisi de dinsizliğin ve İslâm düşmanlığı şeklinde anlaşılan bir laikliğin temsilcisiymiş gibi karşı çıkmanın mantığını anlamak cidden zordur.

Yanlış olarak ismimle birlikte anılan bazı okullar da ilk günden beri Milli Eğitim Bakanlığı'mıza bağlı olarak faaliyet gösterdiği ve Cumhuriyet Halk Partisi'nin koalisyon ortağı bulunduğu son dört yıl dahil haklarında hiçbir soruşturma açılmadığı bir vakıadır. Başarılarıyla ülkemizi dünya çapında temsil eden bu okulların önde gelen öğrencileri Sayın Cumhurbaşkanımızın bile kabullerine mazhar olmuşlardır.

Bu hususların bir defa daha medyamız vasıtasıyla bilinmesini bir vazife telakki ediyor ve bu vesile ile herkese hürmetlerimi ve iyi dileklerimi sunuyorum.'





22.06.1995 - Fethullah Gülen: Sünni-Alevi ve Sağ-Sol Kardeşliği Adına Girişimlerinin, Özellikle de CHP Lideri ve Başbakan Yardımcısı Çetin'le Görüşmesinin Yadırganmaması Gerektiğini Bildirdi

Son günlerde art arda siyasi parti liderleriyle buluşan Fethullah Gülen, Sünni-Alevi ve sağ-sol kardeşliği adına girişimlerinin, özellikle de CHP lideri ve Başbakan Yardımcısı Çetin'le görüşmesinin yadırganmaması gerektiğini bildirdi. Gülen, avukatları aracılığıyla gönderdiği yazılı açıklamasında, 'Bir vatandaşlık vazifesi olarak millet fertlerinin siyaset ve devlet büyükleriyle, devlet büyüklerinin ve siyasilerin de her seviyeden ve kesimden halkıyla görüşmesi herhalde takdir ve teşvik edilmesi gereken bir davranıştır' görüşüne yer verdi.





22.06.1995 - Hikmet Çetin'le Yaptığı Görüşmeye Açıklama: "Yadırganacak Bir Durum Yok"

Fethullah Hoca, dün avukatları aracılığıyla açıklama yaparak, 'vatandaşlık görevlerini etkisiz yerine getirmeye çalışan bir insan olarak' bazı idareciler ve siyasi liderlerle yaptığı görüşmelerin yadırganacak bir yanı olmadığını söyledi. Gülen, sistemin izin verdiği, sokağa çıkma ve nümayiş yapma gibi yolları aklından bile geçirmediğini belirtti. Fethullah Hoca, devlet büyükleriyle görüşmelerine karşı çıkanların, Yahudi ve Hıristiyan din büyükleriyle yapılan görüşmelere ses çıkarmadıklarını, bunu laikliğin getirdiği din ve vicdan hürriyeti olarak gördüklerini söyledi. Fethullah Gülen, Türkiye'nin son yıllarda, ayrılıkçı teröre ve laik-anti laik, Alevi-Sünni parçalama faaliyetlerine sahne olduğunu belirterek, 'Aleviler ve Sünniler birbirilerine yabancı gibi gösterilmeye çalışılmış. Ve acıdır, Cumhuriyet Halk Partisi de dinsizlikle özdeşleştirilmek istenmiştir. Sünni-Alevi ve sağ-sol kardeşliği adına yaptığım teşebbüslerin ve bu arada CHP lideri Hikmet Çetin Beyefendi ile görüşmemin yadırganacak hiçbir yanının olmadığı ortadadır' dedi.





06.12.1994 - Başbakan Tansu Çiller'le Yaptığı Görüşmeyle İlgili Açıklama

Fethullah Gülen ile Başbakan Tansu Çiller'in görüşmelerinin bazı basın yayın organlarında gerektiğinden fazla ve abartılarak yeraldığını, görüşmenin bazı çevreler tarafından da ısrarla çarptırılmak istendiği belirten Fethullah Hocaefendi'nin Avukatı Feti Ün, yaptığı yazılı açıklamada, 'Bazı köşe yazarları ve basın yayın organları konunun özüyle uzaktan yakından ilgisi olmayan yanlış yorumlara girmişlerdir. Bu kişilerin kendilerinin veya başkalarının Sayın Başbakan'la görüşmesi gayet normalken, Muhterem Hocaefendi'nin görüşmesi hangi ayrıcalığa binaen niçin yadırganıyor ve saptırılıyor?' dedi.

Ün açıklamasında, 'Fethullahçılar' veya 'Fethullahçılık' diye bir yapılanma olmadığını, sayısı yüzü bulan mahkeme kararlarıyla bunun tescil edildiğini de belirtti.

Avukat Feti Ün'ün basın açıklamasında şu görüşlere yer verildi: 'Muhterem Fethullah Gülen Hocaefendi'yle Başbakan Sayın Tansu Çiller'in yapmış oldukları görüşme basın organlarında gerektiğinden fazla ve abartılarak yer almıştır. Hatta kimi köşe yazarları da konunun özüyle uzaktan yakından ilgisi olmayan yanlış yorumlara girmişlerdir. Bu kişilerin kendilerini veya başkalarının Sayın Başbakan'la görüşmesi gayet normaldir. Bu kişilerin kendilerinin veya başkalarının Sayın Başbakan'la görüşmesi gayet normalken muhterem Hocaefendi'nin görüşmesi hangi ayrıcalığa binaen niçin yadırganıyor ve saptırılıyor?

İlginç olan husus şu ki demokrasiyi ağızlarından düşürmeyen bazı kişiler demokratik ortam içinde bir muhterem Hocaefendi'nin Sayın Başbakan'la görüşmesini hazmedememektedirler. Çifte standart kokan bu tavırlar ülkemizdeki demokrasinin kökleşmesine yardımcı değil, maalesef engel olmaktadırlar' dedi.





01.12.1989 - Cumhuriyet Gazetesinde 1 Aralık 1989 Tarihinde Yayınlanan Yazıyla ilgili Basın Açıklaması

Gazetenizin 1.12.1989 günlü nüshasının 2. bölümünün Ek-6 sahifesinde şahsımı hedef alan bir takım karalamalar yapılmıştır.

Makam sevgisi, mansıp düşüncesi ve görünme arzusu peşinde değilim.

Doğduğum evin ziyaretgah olması, bayramlarda ve özel günlerde açılması, eskiyen terliğimi köye göndermem, terliğimin yama yapılıp saklanması, köyde mevlit veya hatim okurken para almam gibi iddiaların gerçekle hiçbir ilgisi yoktur.

Ne tarikat lideriyim ne de bir müridim vardır.

Hakkın hoşnutluğunu arıyorum. Halkın hoşnutluğunu değil.

Hiçbir zaman kendimi Müslümanlar içinde imtiyaz sahibi görmedim.

Kamuoyunun hatalı değerlendirmelerine engel olabilmek için bu açıklamayı yapmak zaruretinde kaldım.





27.11.1989 - Cumhuriyet Gazetesi'nde 27 Kasım 1989 Tarihinde Yayınlanan 'Fethullah Hocayı Dinlemeye Koştular, Müritlerin Akını' Başlıklı Yazıya Basın Açıklaması

Gazetenizin 27 Kasım 1989 günlü nüshasının 1. sahifesinde 'Fethullah Hocayı dinlemeye koştular, müritlerin akını' başlıklı yazıda şahsımla alakalı iddiaları ve yakıştırmaları düzeltebilmek için bu açıklamayı yapma zaruretinde kaldım.

Müritlerimin bulunduğu ve Nakşibendi tarikatının lideri olduğum iddiaları gerçek dışıdır.

Herhangi bir tarikat şeyhi veya mensubu olmadığım gibi müridim de yoktur.

Nereden ve kimden gelirse gelsin, bütün güzel hareketleri hep tasvip ettim.

Cemaatin gösterdiği teveccüh kalblerinden gelen sevgi ve saygının bir tezahürüdür. Sevgi ve saygı zorla gösterilmez ve zorla da engellenemez.

Ben Hakkın hoşnutluğunu arıyorum. Halkın hoşnutluğunu değil.





22.02.1987 - Örgüt Kurmadım

Bugüne kadar önceden planlayarak hiçbir teşkilat ve örgütü kurmadım, yönetmedim ve kurulu bir teşkilata da girmedim. Yegâne gayem: Dini, Allah'ın iradesi istikametinde yorumlayabilmek ve yaşamaktır. Başkalarının beni tanımalarına engel olamam. Bu husus esasen mümkün de değildir. Kişilerin beni tanımaları doğrultusunda bir arzu taşımadığım gibi, tanımalarını engellemeye çalışacak vaktim de yoktur. Kişiler İslam'ı, benim anlatımım sebebiyle ve takdim ettiğim farzda benimsemişlerse bunu kendimden değil, İslam'ın fıtriliğinden ve zorlamadan kabul edilebilirliğinden bilirim.

Son olarak: Müslüman doğdum. İslam'ı anlattım, anlatıyorum. Müslümanca ölmek istiyorum. Bunun temini için bir kısım kişi ve kuruluşlarla birlikte kendi adıma izafetle grup kurma isnadını şiddetle reddediyorum. Buna mukabil, İslam'ı bilerek kabul eden herkesi kardeş bilmekte olduğumun bilinmesini isterim.





Table of Contents

01.04.2011 - Fethullah Gülen Hocaefendi Hakkında Çıkan Haberlere İlişkin Basın Açıklaması

28.03.2011 - Fethullah Gülen Hocaefendi'den, "İmam'ın Ordusu" Kitabına Dair Basın Açıklaması

13.12.2010 - PKK-Cemaat Yakınlaşması Şeklindeki Haberlerle İlgili Basın Açıklaması

20.08.2010 - Hanefi Avcı'nın İddialarına Dair Basın Açıklaması

11.05.2010 - Fethullah Gülen'den Baykal Açıklaması

23.01.2009 - Ergenekon Davası İle İlgili Bazı Yayın Organlarında, Fethullah Gülen İsminin Karıştırılmasına Açıklama

11.07.2008 - Odatv.com'da Yayınlanan "Fethullah Gülen Cemaatinin Hangi İcraatı İslamcıları Böldü?" Başlıklı Yazı İle İlgili Basın Açıklaması

31.05.2008 - CHP'nin Dinlendiği İddialarına Fethullah Gülen İsminin Karıştırılmasıyla İlgili Basın Açıklaması

11.04.2008 - Rus Haber Ajansı Ria Novosti'nin Geçtiği ve Kaynağından Yalanlanan Haberle İlgili Basın Açıklaması

10.07.2007 - Gülen, Bütün Partilere Eşit Yakınlıkta

10.06.2007 - Fethullah Gülen'in, "Aracı Gazeteciler Kullanarak TSK'nın Subay Kademesini Hedef Aldığı" İddia Edilen Haberlerle İlgili Basın Açıklaması

31.03.2007 - Genelkurmay Andıcının Çalınmasıyla Gülen'in İlgisi Ne?

07.02.2007 - Hrant Dink Cinayetinin Fethullah Gülen'le İrtibatlı Olduğunun İddia Edildiği Haberlerle İlgili Basın Açıklaması

14.09.2006 - Vatan Gazetesi'nde Yayınlanan "Erdoğan'la Gülen'in Arası Açılıyor" Başlıklı Haberle İlgili Basın Açıklaması

03.03.2006 - 7. Cumhurbaşkanı Kenan Evren'in Kanal D'de Yayınlanan "Abbas Güçlü İle Genç Bakış" İsimli Programdaki İddialarıyla İlgili Basın Açıklaması

14.12.2005 - Fethullah Gülen, Hasan Cemal'in Kitabı Etrafındaki Tartışmaların Dışında

10.01.2003 - 10 Ocak 2003 Tarihli Star Gazetesi'nin Yayını İle İlgili Basın Açıklaması

19.12.2002 - Doç. Dr. Necip Hablemitoğlu'na Yapılan Menfur Saldırı İle İlgili Basın Açıklaması

08.09.2002 - ''Emniyet'te Fethullahçı Örgütlenme'' Haberiyle İlgili Basın Açıklaması

06.09.2002 - Sabah Gazetesi'nin Vize ve Pasaport Haberi İle İlgili Basın Açıklama

12.04.2002 - Fethullah Gülen Hocaefendi'nin Sağlık Durumuyla İlgili Basın Açıklaması

02.04.2002 - Fethullah Gülen Hocaefendî'nin Sağlık Durumu İle İlgili Basın Açıklaması

17.03.2001 - Fethullah Gülen Tarikat Lideri Değil

06.01.2001 - Fethullah Gülen'e Sinsi İftira

15.02.2000 - Pendik'te Verdiği Vaazda Hizbullah Terörünü Desteklediği İddiasına Açıklama

12.02.2000 - İslam'ın Teröre Bakışı Hakkında Basın Açıklaması

05.02.2000 - Hizbullah Terörü Hakkında Basın Açıklaması

27.10.1999 - Fethullah Gülen'in İlmi ve Fikri Faaliyeti, Toplumsal Barışımızın Güvencesidir

25.06.1999 - Okulların Kapatıldığı Yönündeki İddialara Açıklama

20.06.1999 - ATV'de Gösterilen Kasette Devleti Ele Geçirme İddialarına Açıklama

09.06.1999 - Emniyet'teki Telekulak Olayına Adının Karıştırılmasına Açıklama: İddialar Hayal Mahsulü

10.11.1998 - Eyüp Kayar'ın Kanal 6'da Ceviz Kabuğu Programındaki İddialarına Açıklama

16.09.1998 - Yeni Yüzyıl Gazetesi'nin 16 Eylül 1998 Tarihli Nüshasında Yayınlanan "Fethullah Hoca Türban Attırdı" Başlıklı Haberine Açıklama

16.07.1998 - Gülen'in Amerikancı ve Şeriatçı İddialarına Açıklama: Gülen'in Cephesi Yok

10.07.1998 - Cumhuriyet ve Aydınlık'ta Yayınlanan "Amerikancı-Şeriatçı Cephe" Yazısına Açıklama

20.06.1998 - Star TV'nin GATA'dan Atılan Askerler ve Yüksek Askeri Şura Kararları İle İlgili Haberine Açıklama

29.05.1998 - Akın Birdal Suikastına Adının Karıştırılmasıyla İlgili Basın Açıklaması

28.05.1998 - Akın Birdal Olayı İle İlgili Basın Açıklaması

23.04.1998 - Dost Sigorta Olayına Açıklama: "Hiç Bir Kavganın Tarafı Değilim"

22.04.1998 - Fethullah Gülen'in MÜSİAD ve Bir Sigorta Şirketiyle İlgili İlişkisine Açıklama

19.04.1998 - Okullarda İrticai Eğim Verildiği İddiasına Açıklama: "Mahkumiyete Hazırım"

30.03.1998 - ATV'deki Son Durak Programında Yayınlanan Hayali Raporlarla İlgili Açıklama

28.03.1998 - Rejim Problemi ve İrtica Üzerine Basın Açıklaması

18.02.1998 - Papa Görüşmesi ve Susurluk Olayı İle İlgili İddialara Cevap

12.02.1998 - STKB'nin "Hocanın Okulları" Kitabı İle İlgili Yaptığı Basın Toplantısına Cevap

30.01.1998 - Hocanın Okulları Kitabı ve Cevizkabuğu Programıyla İle İlgili Basın Açıklaması

12.12.1997 - Yüksek Askeri Şura Kararlarıyla Ordudan Uzaklaştırılacak Personelle İlgili İddiaya Açıklama

03.12.1997 - Fethullah Gülen'in Kıbrıs'ta Üniversite Açma İddiasına Açıklama

18.09.1997 - Fethullah Gülen'in Maliye Bakanlığında Kadrolaştığı İddiasına Açıklama

07.09.1997 - Hikmet Çetinkaya'nın "Fethullahçılar Yasadışı Örgütlere Arka Çıkıyorlar" Yazısına Açıklama

18.08.1997 - Siyasi Parti Kurma İddiasıyla İlgili Açıklama

27.05.1997 - Askeri Şura Kararlarıyla Ordudan Atılan Subay ve Astsubaylarla İlgili İddialara Açıklama

20.04.1997 - Fethullah Gülen'in Kanal D Televizyonunda Yaptığı Samimi Açıklamalar; Sağduyulu Kamuoyunda Büyük Bir Kabul İle Karşılanmıştır

11.04.1997 - Hikmet Çetinkaya'nın Fethullah Gülen'le İlgili Mektup Suçlamalarına Açıklama

10.04.1997 - Hikmet Çetinkaya'nın "Tarikat Çemberi" Başlıklı Yazısındaki İddialara Açıklama

30.01.1997 - Gazeteciler ve Yazarlar Vakfı'nda Yaptığı Konuşmayla İlgili Basın Açıklaması

01.01.1997 - Susurluk Olayında İsminin MİT Listesinde Yer Almasına Dair Açıklama

30.12.1996 - Fethullah Gülen'den Susurluk Olayına Adının Karıştırılmasına Açıklama

28.12.1996 - Kanal D'de Yayınlanan Haberde Adının Susurluk Olayına Karıştırılmasına Açıklama

05.12.1996 - Aydınlık Gazetesi'nin Muhterem Fethullah Gülen Hakkındaki Gerçekdışı Yayını, İnsan Haklarına Dayalı Demokratik Hukuk Devleti Karşıtlarına Destektir

02.12.1996 - Show TV'nin 30 Kasım 1996 Tarihli Ana Haber Bülteninde Fethullah Gülen Hakkında Gerçek Dışı Bazı İthamlara Açıklama

11.11.1996 - Hürriyet'ten Gülçin Telci'nin, Kar Gıda ve Asya Finans'la İlgili Yazısına Açıklama

01.11.1996 - Hakikat Dergisi'nin Kasım 1996 Sayısında Yayınlanan Bir Yazıyla İlgili Basın Açıklaması

25.09.1996 - Mesut Yılmaz'la Yaptığı Görüşmeyle İlgili Açıklama: "Görüşmem Siyasi Değildi"

24.11.1995 - Siyasi Görüşme İddialarına Açıklama: "Hiçbir Partiyle Siyasi Görüşmem Olmadı"

23.11.1995 - Fethullah Gülen Hocaefendi: "Hiçbir Partiyle Doğrudan veya Dolaylı Siyasî Maksatla Hiç Bir Görüşme Yapmadım"

20.11.1995 - Fethullah Gülen'den Siyasilerle Yaptığı Görüşmelerle İlgili Açıklama

12.10.1995 - Muhtıra Tartışmaları Üzerine Açıklama: "Siyasi Mülahazam Yok"

16.09.1995 - Gazetelere Verdiği Röportajlar ve Siyasilerle Görüşmesine Dair Açıklama

30.08.1995 - Siyasilerle Görüşmesine İlişkin Soruları Cevaplandırdı

23.06.1995 - Fethullah Gülen Hocaefendi: Teşebbüslerim Sağ-Sol ve Alevi-Sünni Kardeşliği İçindir

22.06.1995 - Fethullah Gülen: Sünni-Alevi ve Sağ-Sol Kardeşliği Adına Girişimlerinin, Özellikle de CHP Lideri ve Başbakan Yardımcısı Çetin'le Görüşmesinin Yadırganmaması Gerektiğini Bildirdi

22.06.1995 - Hikmet Çetin'le Yaptığı Görüşmeye Açıklama: "Yadırganacak Bir Durum Yok"

06.12.1994 - Başbakan Tansu Çiller'le Yaptığı Görüşmeyle İlgili Açıklama

01.12.1989 - Cumhuriyet Gazetesinde 1 Aralık 1989 Tarihinde Yayınlanan Yazıyla ilgili Basın Açıklaması

27.11.1989 - Cumhuriyet Gazetesi'nde 27 Kasım 1989 Tarihinde Yayınlanan 'Fethullah Hocayı Dinlemeye Koştular, Müritlerin Akını' Başlıklı Yazıya Basın Açıklaması

22.02.1987 - Örgüt Kurmadım





