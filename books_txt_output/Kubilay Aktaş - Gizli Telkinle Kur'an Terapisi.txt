GİZLİ TELKİNLE

KUR’AN TERAPİSİ


Bilinçaltını Yeniden İnşâ Etmek





Kubilay Aktaş

Gizli Telkinle Kur’an Terapisi

Elest Kitaplar 22 • Tür: Kişisel Gelişim

Copyright © 2012 Elest Kitaplar

ISBN: 978-975-630-728-1

7. Baskı Mayıs 2012

Mehmet Tuncel, Genel Yayın Yönetmeni

Mahmut Güleç, İç Tasarım

Sercan Aslan, Kapak Tasarımı

Elest Kitaplar

Prof. Dr. Kâzım İsmail Gürkan Cad. Çağdaş Han No: 13 K: 2

34410 Cağaloğlu / İstanbul

Tel: 0212 514 56 53 • Faks: 0212 520 05 58

E-posta: info@seliskitaplar.com

www.elestkitaplar.com

twitter.com/elestkitaplar

facebook.com/elestkitaplar

Selis Kitaplar Basım Yayın Sanayi ve Ticaret Limited Şirketi,

bu eserin tüm yayın haklarının sahibidir. Yazılı izni alınmadan

kısmen ya da tamamen çoğaltılamaz ve yayınlanamaz.

Elest Kitaplar, bir Selis Kitaplar markasıdır.

Bu kitabın e-kitap çevrimi Mahmut Güleç tarafından yapılmıştır.





Kubilay Aktaş



GİZLİ TELKİNLE

KUR’AN TERAPİSİ


Bilinçaltını Yeniden İnşâ Etmek





Sırların hâzinesi olan Bismillah ile başlarım.

Onunla o hazineyi keşfederim. Ardından mahlukatın

en hayırlısı, tüm dalalet ve yanlışlıkların ortadan kaldırıcısı

Hz. Muhammed’e salât ve selâm getiririm.

Celcelutiye





İlim ilim bilmektir, ilim kendin bilmektir

Sen, kendini bilmezsen ya nice okumaktır.

Okumaktan mana kişi hakkı bilmektir.

Çün okudun, bilmezsin ha bir kuru emektir.

Yunus Emre





Bir kişi, benim söylediklerimi zihinsiz olarak dinlerse aydınlanır. Zihni aracılığı ile anlarsa, benim söylediklerimle hiç ilgisi olmayan kendi açıklamalarını bulur. Ve birisi pek de dinlemeden dinlerse, yani dinlemeden dinliyormuş gibi yaparak beni dinlerse, aptallığıma güler.

Lao Tzu





Kubilay Aktaş ve Metafizik Konulara İlgisi


1975 Mersin doğumlu olan Kubilay Aktaş, daha ilkokul yıllarında yaşadığı metafizik deneyimlerle birlikte bu konularla ilgilenmeye başladı. Üniversiteyi Erzurum’da okudu. Araştırmalarını Erzurum’daki Dadaş Radyosu’nda dinleyenleriyle paylaştı. İşlediği konular, Risale-i Nur merkezli olmak üzere varlık ve varoluşla ilgiliydi. Üç yıl boyunca programlarına devam etti. Çok sayıda doküman, ses kaydı ve nitelikli çalışmayı dinleyicilerine gönderdi. Erzurum’da metafizik konularda söz sahibi âlimlerin yanında bulundu ve istifade etti.

1998 yılından 2006 yılına kadar, çeşitli konu ve konuklarla Risale-i Nur merkezde olmak üzere tıp, felsefe, psikoloji, tasavvuf, tefsir, metafizik, fizik, biyoloji, kişisel gelişim ve doğu öğretileri gibi konu başlıklarında programlar hazırladı. Seminer ve konferanslar düzenledi.

Askerlik zamanının devreye girmesiyle çalışmalarına bir süre ara verdi. Ancak varlıktaki mıknatıs etkisinden dolayı bu konulara çok fazla ilgi duyan bir yüzbaşının bölüğüne özellikle seçildi. Araştırmalarına özel izinle orada da devam etti. Geceli, gündüzlü diyebileceğimiz uzun sohbetlerin neticesi komutanın teklifiyle aldığı eğitimlerin son üç ayını psikiyatri doktorunun da uygun görmesiyle psişik yönden rahatsız hastaları gözlemlemekle geçirdi ve derin deneyimlere sahip oldu.

İstanbul serüveninde, kaldığı yerden radyo programlarına ve yoğunlaştırılmış şekilde özel ilgilendiği sahada da eğitim ve seminerlere devam etti. 1999 yılından bu yana bu konularda katıldığı seminer-eğitim ve kursları sürdürmektedir.

Çeşitli vakıf, kuruluş ve kişilerden Ruhsal Yetileri Geliştirme Teknikleri adını verebileceğimiz çok sayıda eğitim aldı. Bu konuları ehl-i tasavvuf ve ehl-i hakikatle uzun sohbetlerde istişare ederek ehl-i sünnet inancına uygun bir hale soktu.

Üç yıl boyunca Metafizik Araştırma Merkezi’nde (METAM) psişik kavramlar üzerine çalıştı ve uygulamalara katıldı.

Uzman psikolog Zafer Akıncı’dan bilinç ve bilinçaltı programlamaya yönelik dersler aldı. Aile içi ve kişisel iletişim psikolojisine yönelik set hazırladı.

Dr. Hakan Yalman’dan tamamlayıcı tıp ve kuantum fiziği araştırmaları üzerine eğitim aldı. Hakan Bey’le yayınladığı Sözlerin ve Renklerin Gizemi isimli bir kitabı vardır.

Taşkın Tuna ile sonsuz uzaylar ve paralel evrenler üzerine dokümantasyon çalışması ve özel programlar hazırladı.

Dr. Mustafa Merter’le “Ben Ötesi Psikolojisi”ne ait programlar hazırladı.

Metafizik araştırmacısı Doğan Ergün ile psişik yetiler üzerine pratiğe yönelik özel çalışmalarda bulundu. Metafizik âlemle ilgili belgesel nitelikli bir çalışma hazırladı. Piyasaya sundu. 30 saatlik ses kayıtları vardır.

Prof. Dr. Ahmet Maranki ile Kozmik Bilim başlığında aura, feng shui, çakralar, renkler, kristaller, beyin kontrolleri, kozmik şifa gibi pekçok konuda programlar hazırladı.

Bilgi Üniversitesi bünyesinde düzenlenen Bilimsellik ve Mistisizm, Tao Kiao, Budha, Mytra, Gnostik öğretiler, Zoroaster, Hermes, Orpheus,Yahudi, Hıristiyan ve İslam Tasavvufu, Yoga Meditasyon eğitimlerini aldı.

Hümeyra Tümay’dan reiki ve feng shui derslerini aldı ve Elektro Manyetik Alan Dengeleme (EMF) derslerini almaya hazırlanmaktadır.

Nur Sargut ve Mehmet Genç’le birlikte İslam tasavvuf konulan ile Hz. İbn-i Arabî ve Hz. Mevlana üzerine çalıştı.

* * *





Giriş


Bu kitap, bilinçaltı klasörleri kısa devre olmuş ve varlığın birliğiyle diyalog kurmakta ciddi sorunlar yaşayan, içsel çatışma içinde olan, çözümler aramasına rağmen yine de mutmain olmayan insanlar için hazırlanmıştır.

Bu insanlardan bahsederken küçük bir gruptan bahsetmiyoruz. Bahsettiğimiz kişiler asrımızın bilinçaltı bombardımanına uğrayan herkestir. Çünkü bugün bilinçaltı işgale uğramış bir insanlıkla karşı karşıyayız.

Elinizdeki kitap, bu zamana kadar hep olumsuz anlamda kullanılan telkinleri, sonsuz vahiy eşliğinde hayra dönüştürmek amacıyla hazırlanmıştır.

İşin en zor tarafı hastanın hasta olduğunun farkında olmamasıdır. Bunun yanısıra etrafta ilaç diye sunulan şeylerin hastalıklı bilinçaltların ürünü olduğunu ve yan tesirler bıraktığını unutmamak lazım.

İnsanı ihya edecek tek şey sonsuz bilginin dönüştürücü gücüdür. Bu güce muhatap olmak içinse sınırlı gücün sınırsız güçle irtibatlandırılması gerekmektedir.

Tırtıl, eğer kelebek olması gerektiği zaman kelebek olamazsa, yani dönüşemezse, tırtıl olarak da hayatını devam ettiremez. Dolayısıyla bilinçaltınıza almış olduğunuz dış tesirli verileri (yani sahte olanı) aslına dönüştüremezseniz (la ilahe diyemezseniz) illa Allah (sonsuzluk ve akış bilinci) ile muhatap olmanız güçleşecektir. Bu tıkanıklıklar dinî literatürde şirk; psikoloji literatüründe ise şizofrenidir ve ne halde olduğumuzu söylemeye gerek yoktur.

Bu kitapta, bu zamana kadar olumsuz alanlarda kullanılan subliminal (gizli telkin) tekniklerin, müspet sahada nasıl kullanılabileceğini anlatacağız.

Amacımız, kirletilmiş ve sistemi allak bullak olmuş insan bilinçaltını Kur’ân, Cevşen ve Celcelutiye üçlüsüyle yeniden inşâ etmektir.

Kitabın başında bilinçaltı üzerinde duruyoruz. İnsan bilinçaltının nasıl işlediğinin, bilinçaltı özelliklerinin neler olduğunun bilinmesi çalışmayı daha iyi anlamamızı sağlayacaktır.

Daha sonra subliminal mesajın ne anlama geldiğini, hangi esasa dayandığını ve dünya üzerinde nerelerde, hangi amaçlarla kullanıldığından bahsedeceğiz.

Ardından, ana konumuz olan bilinçaltını subliminal mesaj tekniğini kullanarak Kur’ân, Cevşen ve Celcelutiye üçlüsüyle yeniden inşâ etme uygulamasının önemi ve gereği üzerinde duracağız.

Bu kitabın asıl yazılış amacı böylesi bir uygulamanın önem ve gerekliliğine dikkat çekmek ve zihinleri bu pratiğe hazırlamak içindir. Asıl önemli olan ise uygulama safhasıdır.

Deneyimlerimizin ve soru-cevap kısmının bulunduğu kitabın son kısmını okuduğunuzda, çalışmamızın önemini daha iyi idrak edeceksiniz.

* * *





Bilinç-Bilinçaltı-Bilinçüstü-Bilinçdışı


Psikoloji biliminde son yüzyılın revaçta sözcüklerinden biridir bilinçaltı. Bilinci oluşturan ve etkileyen bilinçaltında ne vardır? Her olan bitenin sebebini bilinçaltında aramamız doğru mudur? Olan biten bilinci ve bilinçdışını ne kadar etkiliyor?

Bilincin oluşabilmesi için bilinçaltı ve bilinçüstüne ihtiyacımız vardır. Geçmiş ve gelecek arasındaki bilinç, anı belirler. Bilinçaltı geçmişle ilgilidir. Geçmişte yaşadığımız herşey biliçaltında depolanır. Bu deponun yapısı normal algının ötesindedir. Bilinçaltı ya da bilinçüstü boyutlardan oluşur. Normal bir algıyla ayırt edilemeyen bu boyutlara geçişlerin sınırları çok net değildir. Ancak sezgilerimizle anlayabileceğimiz türdendir.

Bilinçüstü alan gelecekle ilgilidir. Henüz işlenmemiş saf enerji vardır. Saf enerjiye form verebilmek ancak bilinçaltını kapatıp bilinci temizledikten sonra mümkün olabilir. Saf enerjiye saf düşünceyle erişilebilir. Bilinçüstünde henüz yaşanmamış olaylar, niyetler ve hayaller vardır.

Psikolog Şahin Uçar bilinçaltı hakkında şunları söylüyor:

Doğduğunuz andan itibaren size söylenen her sözcük doğrudan bilinçaltına gitmektedir. Kendi yemeğini yemek isteyen çocuğa sarfedilen “Dur dökersin, beceremezsin!” “Dokunma, kırarsın” gibi cümleler, gençlik ve yetişkinlik dönemlerinde becerememe, cesaret edememe, özgüvenini kaybetme gibi davranışların temelini oluştururlar. Bu nedenle çocuğun yaşamının ilk yılları çok önemlidir. Bilinçaltına yerleşen bu bilgiler, çocuğu tüm hayatı boyunca etkiler.

Bilinçaltı kendisine gönderilen herşeyi kabul eder. Bilinçaltı değerlerimizi, inançlarımızı depolar; beden fonksiyonlarımızı kontrol eder. Akıl yürütmez. Hayal-gerçek ayrımı yapmadan herşeyi gerçek gibi algılayarak hareket eder. Bilinçaltına yerleşen bilgiler, tüm yaşamı etkileyen davranışlarımıza yön veren temel esasları oluştururlar. Bireyin edinmiş olduğu bu çarpıtılmış düşünüş, inanış ve davranış kalıplarını olumlu inanış, düşünüş ve davranış kalıpları haline getirmek için bilinçaltının yeniden yapılandırılması gerekir.

İtalyan bir psikiyatr olan Roberto Assagioli ve İsviçreli psikiyatr Carl Jung, bilinçaltı zihnin içeriğinin sadece bastırılmış dürtülerden ve kabul edilemez isteklerden oluşmadığını (bu konuda Freud’un düşüncesinden ayrılarak) belirtmişlerdir. Onlara göre bilinçaltı zihin aynı zamanda yaratıcılığın, iyilikseverliğin, empatinin, ilhamın ve daha birçok insanî değerlerin kaynağıdır.

Bilinçaltı’nın temel fonksiyonlarını şöyle sıralayabiliriz:

- Anıları depolar, geçici olan ve geçici olmayan herşeyi kaydeder.

- Duyguların alanıdır, semptomlar vasıtasıyla haberleşir.

- Vücuttaki her türlü reaksiyon bilinçaltına bağlıdır, bastırılan herşey farklı bir şekilde ortaya çıkar. Beden dili onun hakimiyetindedir.

- Semboller (somutlaştırma) ile daha iyi anlar.

- 11 yaşındaki bir çocuk gibi hareket eder. Ve çocuk merakıyla öğrenir.

- Mantıklı açıklamalar yapmak ve duyguları serbest bırakmak için bastırılmış anıları açığa çıkarır.

- Emirlere uymayı sever, net talimatlara ihtiyacı vardır.

- Bilinçli zihin devre dışı kaldığında hipnoza yatkınlığı artar ve herşeyi hatırlar ya da unutabilir.

- Herşeyi kişisel düzeyde ele alır.[1]

* * *

[1]. Kemal Koçak, http://sufizmveinsan.com





Bilinçaltımız


Görmek için gözlerimi kapatırım.

Paul Gauguin

Uykuda olalım veya olmayalım bedenimizde bizim yönetimimizde olmayan hayatî fonksiyonlar devam eder. Kalbimizin ritmi, soluk alıp vermemiz, kan basıncı, kanın temizlenmesi, sindirim ve dolaşım sistemi gibi aklımıza gelebilecek bütün biyolojik fonksiyonlar gerektiği gibi düzenlenir. Peki bu nasıl olur?

Ve acaba, neden algıda seçiciliği yaşarız ve olayları kendileştiririz? Olayları neden aslıyla değil hep kendimize göre algılar, hakikati kendi aynamızın rengine bürürüz?

Fizyolojik olarak hepimizin gördüğü aynı olmasına rağmen, neden ayrı ayrı yorumlarız? Sistem hepimizde aynı işler, ama nasıl olur da herkes farklı görür?

İşte her iki olayın da baş aktörü bilinçaltı.

Biyolojik yapımızın düzenliliği ile psikolojik kimliğimizin oluşumu, bilinçaltı denen yapımız tarafından kontrol edilir.

Mesela görme olayında, aslında gören göz değildir. Tıpkı seçimlerimizde etken faktör, zihnimiz olmadığı gibi. Her iki olayda da etken faktör bilinçaltıdır. Göz, sadece bir penceredir. Zihin ise sadece fark edendir. Zihin, seçen ana faktör gibi görünse de, zihnimiz sadece bilinçaltında olan yazılımlara göre seçimde bulunur. Ne ekmişsek onları biçeriz.

Psikoloji buna “algıda seçicilik” diyor.

... Ve hemen arkasından esas soru geliyor: Neye göre, neyi seçiyoruz? Dış veriler duyu organlarına geldi. Sinyaller halinde beyne gitti. Oksipital bölgeye kadar geldi. Fakat halen görme olayı yok. Tıbbî adıyla primer asosiyasyon alanına gelir. Fakat algılayan burası değil, sekonder asosiyasyon alanıdır. Algılayan kısım tam burasıdır. Bir şeyi görmek, ona bakmak başka bir şey; onu algılamak ise bambaşka bir şeydir. Bu nokta bilinçaltıdır. Burada filtreler var. Primer bölge sadece alır, oraya sadece düşer. Algılayan sekonderdeki (bilinçaltındaki) filtrelerdir.

Bilinçaltı Filtreleri Nasıl Oluşur?

Zafer Akıncı hoca bir örnek vermişti: “Derslerde deniz hakkında insanlara bir şeyler sordum. Herkes deniz hakkındaki duygularını anlattı. Çok güzel şeyler söylediler. Kimi için özgürlük, kimi için hakikat sembolü, kimi için tatil vs.”

“Ama” dedi Zafer hoca “Kadının biri hüngür hüngür ağladı. Çünkü, oğlu denizde boğularak ölmüştü!”

Bilinçaltı tam anlamıyla çok geniş ölçekli bir kayıt makinesidir. Yaşadığımız her olayı, her nesneyi biz nasıl yorumluyorsak ve bu yorum neticesinde hangi duygu açığa çıkıyorsa bilinçaltı o şekilde kayıt eder. Ve bir daha o nesneyi gördüğümüzde veya ona benzer bir olay yaşadığımızda o duyguyu da hissettirerek geribildirim yapar. Hatta bildirimin ötesinde iradeyi de bazen devre dışı bırakacak şekilde tepki verir.

Mesela o kadının yaşadığı üzücü olay bilinçaltına denizle birlikte kaydedilmiştir. Yani çapalanmıştır. özdeşleştirilmiştir.

Fobiler de böyle oluşur. Siz korkutucu bir olay yaşarsınız, bilinçaltı o olay esnasında çevresinde gördüğü her şeyi korku dosyası içine kayıt eder. O anda ne görmüşse, o duygunun en doruk noktasında hangi objeyi görmüşse onu korku dosyası içine kayıt eder. Siz herhangi bir zamanda o şeyi gördüğünüzde o duygu sizde yeniden açığa çıkar. Siz o bilgiyi değiştirinceye kadar olayı yeniden yaşar ve oradaki tepkinin aynısını verirsiniz.

Mesela yukarıda oğlu denizde boğulmuş kadından bahsettik. Mavi renge boyanmış bir oda ileriki zamanlarda o kadını belki depresyona sokabilir. Veya kadın bir daha yıkanmak istemeyebilir. Su ve ölüm, kum ve acı, mavi renk ve yokluk duyguları onun için bu anlamları taşıyabilir. Bilinçaltı o olay esnasında ne varsa hepsini korku ve üzüntü dosyası içine atmıştır.

Bilinçaltı, insanı savunmaya yönelik çalışır ve en temel özelliği genelleme yapmasıdır. Bir yerde olanı tüm alana yayar. Aldatılmış bir kadın, bütün erkeklerin aldatma üzerine programlandığını düşünür ve “Zaten erkekler böyledir” diyebilir. “Zaten herkes böyledir. İnsanlar böyledir. Araplar şöyledir, Kürtler böyledir, İngilizler böyledir” gibi...

Evet, bilinçaltı temelde sizi savunmaya yönelik çalışır ve genelleme yapar. Bir daha aynı olayı yaşamamanız için onu genele yayar ve yaşadığı olayla ilgili verileri o duygu durumunu hissettirerek hatırlatır. Bunlara tecrübe deriz. “En iyi yol bildiğin yoldur” ilkesi buradan gelir.

Bu, bazı şeylerde işinize oldukça yarar. Ancak sizin şu an farkında olmadığınız bir boyutunuz var ki, sadece şu an için farkında değilsiniz, işte o boyutu kesinlikle sınırlar; hatta açtırmaz, kilitler. Dolayısıyla aleyhinize çalışır.

Pire hikâyesini bilirsiniz. Pire normalde kendi boyunun iki yüz misli yükseğe sıçrayabilir. Pireyi bir kavanoz içine koyun ve bir hafta kalsın. Kapağı açmanıza rağmen kavanozun boyu kadar sıçrar. Çünkü daha yükseğe sıçrarsa kafasını çarpacağı bilgisi, onu daha yukarıya sıçratmaz. Potansiyel olarak kavanozu on kat yüksekliğe kadar aşabilir. Bu kabiliyettedir ama, yaşadığı deneyim bilinçaltına nasıl kaytedilmişse o şekilde davranır.

Bilinçaltı aradan yıllar geçse de unutmaz ve onu çağrıştıran bir olay olduğunda aynı duygu durumunu yaşatır.

Bilinçaltı, kendinde var olan neyse, kendi algısının dışındaki konumda onu daha çok ön plana çıkartır.

İkramdan anlayan birine ikramda bulunsan onu kazanırsın. Fakat fıtratı bozuk, ikramdan anlamayan birisine ikramda bulunsan onu inada sevk edersin.

Divan-ı Mütenebbi

“Adam bana neden ikram etti, benden bir çıkarı var herhalde” diyor. Ve bu güzel duyguyu anlamıyor, içinde ne varsa onu çıkartıyor.

Onun için hadis-i şerifte; “Kul musibeti anlarsa, o musibet rahmete dönüşür” diyor.

Evet, bilinçaltı filtrelerinden sonra biz olayları görürüz, öylece tanımlar, yorumlar ve anlarız. Yani gördüğümüz şeylerden çıkardığımız anlamlar farklı oluyor. Onun için insanlar sayısınca görüş ve anlayış var. Onun için gördüğümüz şeyler genelde farklı oluyor.

İşte kendi algısının dışındaki yapıyı anlayacak ve anlaması gerektiğini bildirecek bir yazılım olsa, bilinçaltı dönüşümü o anda gerçekleşecektir.

Bilinçaltı ve Musa (a.s)

Bilinçaltıyla ilgili olarak sınırlı yazılım ve akışta olanın farklılığına Musa (a.s) ve Hızır (a.s) kıssasındaki diyalog güzel bir örnektir.

Musa (a.s) aklı temsil eder ve hakikate soru sormakla ulaşılacağını zanneder. Hızır (a.s) ise akışta olmanın bilinciyle bütüne teslim olmuştur. Musa (a.s) kendi bilinç düzeyinde hükümler verir.

Hızır ise ona, sürekli izlemesini ve bütünü fark etmesini telkin eder. Bu açıdan Hızır’ın yaptığı işleri Musa (a.s) baskılamıştır.

Kehf sûresinde geçen kıssa şöyledir:

Musa (a.s) der ki: “Sana tâbi olmak istiyorum. Çünkü sende çok üstün, benim bilmediğim bir ilim var” Hızır ise “Sen buna tahammül edemezsin, çünkü kendi yargılarınla hüküm koyuyorsun. İşin içyüzünü, yani hakikatini bilmediğin bir şeye nasıl sabredeceksin?” der.

Musa (a.s); “İnşaallah sabredeceğim ve sana karşı gelmeyeceğim” der.

Hızır (a.s)’da “Eğer bana uyacaksan, ben sana ondan bahsedip de bir söz söylemeden yaptığım iş hakkında bana soru sorma” der.

Anlaşırlar ve yola koyulurlar. Gemiye bindikleri an Hızır (a.s) gemiyi deler.

Musa (a.s); “İçindekileri batırmak için mi deldin?” der. “And olsun, sen yanlış bir iş yaptın”

Hızır (a.s) “Sen benim yanımda bulunmaya sabredemezsin demedim mi?” der.

Musa (a.s) “Kusura bakma. Unuttum, beni kınama, seninle olan arkadaşlığımı da zorlaştırma” diye cevap verir.

Gerçekten de öyledir. Tepkiler bilinçaltı düzeyden geldiği için farkında olmadan yaparız ve sonra da pişman oluruz.

Musa (a.s) ile Hızır (a.s) tekrar yola koyulurlar. Bir erkek çocuğa rast gelirler ve Hızır (a.s) bu sefer onu öldürür. Musa (a.s) der ki: “Bir can karşılığında kısas olmaksızın suçsuz bir kimseyi mi öldürdün? Sen çok kötü bir şey yaptın”

Hızır (a.s); “Ben sana benimle sabredemezsin demedim mi?” der.

Musa (a.s) tekrar; “Eğer bundan sonra bir şey soracak olursam benimle arkadaşlık etme. O zaman benden ayrılmakta mazur sayılırsın” der.

Bizim hayatımızda da çoğu zaman aldığımız kararlarda “Bu sefer yapmayacağım veya yapacağım” dediğimiz o kadar çok şey var ki... Sanki bunu söyleyen biz değiliz, yine gider bildiğimizi yaparız.

Yine yola koyuldular. Nihayet bir beldeye geldiler. Belde halkından yiyecek istemelerine rağmen kendilerini misafir etmekten kaçınmışlardır. Ve yıkılmak üzere olan bir duvarı Hızır (a.s) tamir eder ve Musa (a.s) “İsteseydin, yaptığın işe karşılık alabilirdin” der. Ve bu üçüncü karışmadan sonra da yolları ayrılır. Tabii daha sonra hepsinin ne anlama geldiğini, bütünün içinde neyi, neden yaptığını anlatır ve hepsi de aslında çok doğru şeylerdir.

Bu, üst bilinç düzeyinden bakmanın adıdır. Bu, üst bilinç ilminin adı ilm-i ledündür ve Hızır (a.s) varlığı bu noktadan okur.

Bu çalışma, bu türden bir okumayı öğretme niyetindedir. Varlığa farklı bir boyuttan muhatap olmak derken bunu kastediyoruz.

Bilinçaltı Bir Tür Programlamadır

Bilinçaltı bir tür programlamadır. Önce doğru programlamak. Farklı yolları da var ama önce programlamak. Daha sonra, özdeşleşmeden izlemektir, seyretmektir. Doğru programlanırsa, bu otomatik olarak gerçekleşir. Üst bilinç ise sadece farkında olmaktır. O zaman bütünlük rahmi içine düşersin. lyi-kötü, doğru-yanlış, artı-eksi demeden sadece izlersin. Duygunun farkında olursun. Basit bir şekilde nehrin akışını izlediğin gibi duyguları, düşünceleri, sesleri izlersin ve bir süre sonra onların da kaybolduğunu görürsün. Saf alana intikal budur.

Doğru programlamak, “Kulum bana bir adım atarsa”nın ilk adımıdır. “Ben ona on adım gelirim”se seyredebilmektir. O sana gelir. Doğru programlama yapmadan seyri becermek, seni aşar. Adım atmadan sana gelmez.

Hayattaki Tüm Seçimlerimizde Ana Faktör Bilinçaltıdır

Hayattaki tüm seçimlerimizde etkilendiğimiz ana faktör burasıdır. Mesela bazı insanlarla yıldızımız barışmaz, onlarla anlaşamayız. Aslında daha önceden bu kişiye benzer birini veya benzer çevresel faktörlerle bağlantılı kötü bir deneyimi bilinçaltı kayda almıştır ve yeni olayla özdeşleştirir. Ve dışarıdaki adam belki iyi biri olmasına rağmen sen o kötü olayla onu özdeşleştirdiğin için olay senin için barışmamak olarak algılanır. Yani hükmü veren saf farkındalık değil bilinçaltındaki kodlanmış olan bilgidir.

Belki sen onu bilmezsin ama bilinçaltı olayı hemen yakalar, fark eder. “Bu görüntüyü bir yerden tanıyorum” der ve ona göre tepki verir. Dikkât et, kişiye göre değil, kendine göre. “Kişilere kendinize göre değil, onların düzeyine göre muamelede bulunun” diyor Allah Resûlü (s.a.v). Çünkü insan olaylara hep bu düzlemden bakmayı öğrenmiştir. Bir rol benimsemiştir. O rol üstüne yapışmıştır ve o rolün dışına çıkamaz. Halbuki insanın aslı aktördür. Aktör, rolün ötesindeki saf gözlemcidir. Bedenin üstündeki elbise beden değildir.

“Anlayabilecekleri seviyeden konuşun” hadisinin içinde bu mânâ var. Kendine göre değil onun gerçekliğine göre iletişime gir. Onunla uyumu yakala. Belki onun rolünden anlat. Sen iyi bir aktörsen, hikmet icabı onun rolüne girer ve onu o durumdan daha üst bilince çekebilirsin. Bu üst bilinç, onu bulunduğu durum üzere denge yoluna getirmektir. Yoksa kimseyi kendimize benzetmek değil. Sadece o durumun denge üzere kanalize edilmesidir. Tabii bu, kapasiteye bağlı... Biz bunu beceremediğimiz için anladığımız bir rol seçeriz. Evet sen aktör, saf gözlemcisin. Kendi rolünle özdeşleşmiyorsun. Bu üst bilinçlere ait bir yapı. Ama bilinçaltımız hep özdeşleştirir, bilgileri geçmiş ve gelecek eksenli tanımladığı için kendi algısından çıkamaz.

Bilinçaltı Her Şeyi Kayıt Altına Alır

Bilinçaltı bütün olayları bir şekilde kodlar. Bir kayıt cihazı gibi. Ancak kayıt cihazları sadece birkaç duyguyu kodlarken bilinçaltı, farkında olalım veya olmayalım, her şeyi kayıt altına alır. Bilinçli zihin dakikada dokuz düşünceyi bilinçli olarak algılayabilir; ama bilinçaltı bir dakikada 2.3 milyon bilgi parçacığını süreçten geçirir. Ancak biz bunun bir kısmını fark edebiliriz.

Üst bilinçle sadece odaklandığın şeyleri fark edersin, fakat bilinçaltı her şeyi fark eder. Bu, bir kameranın sorgusuz sualsiz her şeyi kaydetmesi gibidir. Çünkü kameranın bir ön yargısı, herhangi bir filtresi yoktur. Aslında gözümüz de mükemmel bir kameradır. Saniyede on yedi kare fotoğraf çeker. Ve üst bilincimiz, bilinçaltında olan yazılımların etkisiyle hissettiklerimize, gördüklerimize tarafsız gözle bakmamızı engeller. Eğer tarafsız ve önyargısız bakabilseydik, şimdiki gördüğümüzden çok daha fazlasını görürdük.

Bilinçaltımız Bir Tür Mıknatıs Gibidir

Bilinçaltımızdaki bilgiler bir tür mıknatıs gibidir. İçeride var olan şeyleri dışarıdan çeker.

Şüphesiz Allah (hiç kimseye) zerre kadar zulmetmez.

Nisa, 40

Başınıza her ne musibet gelirse kendi yaptıklarınız yüzündendir.

Şura, 30

Hz. İsa (a.s) şöyle der: “Yerde ne bağlarsanız, göklerde de onu bağlayacaksınız. Yerde ne çözerseniz, göklerde de onu çözeceksiniz”

Sanki bilinçaltımızda ne varsa, neye inanmışsak, bu inanca uygun titreşimler oluşturuyoruz.

Eğer gerçekten inanmış kimseler iseniz, üstün olan sizlersiniz.

Al-i İmran,139

Ve biz bunu yansıtan veya buna uyan olayları ve insanları kendimize çekeriz.

Aslında bunun adı, Evrensel Titreşim ve Çekim Yasası’dır. Nasıl ki siz inansanız da inanmasanız da yerçekimi yasası varsa, bu yasa da vardır. Farkında olun veya olmayın bu yasa işler. Mesela yıldızımızın barıştığı insandan bahsederiz. Herkes kendi fıtratındaki insanla anlaşır.

Burada anlatmaya çalıştığım şudur: Sizin hayatınız, sizin bilinçaltınızın yazılımına göre oluşur. Bilinçaltı kişinin gördüğü ya da göremediği, duyduğu ya da duyamadığı, düşündüğü, hissettiği, fark ettiği, aldırdığı ya da aldırmadığı her şeyi kaydeder. Eğer bilinçaltına yüklenen bilgiler, telkinler olumsuzluk içeriyorsa, kişinin hayatında olumsuzluğa doğru kaymalar olacaktır. Bu bakış açısı bir süre sonra kişinin düşüncelerini, duygularını, davranışlarını ve hatta karakterini etkileyecektir. Bu da aile hayatındaki olumsuzluklara bir olumsuzluk daha ilave etmek demektir. Ayrıca toplumdaki olumsuzluk bilincini arttıran bir unsur olarak karşımıza çıkar.

Esas Hedef Nerelere Ulaşmaktır?

Aslında bu yapımızın daha derinliklerinde ilâhî bilinç vardır. Yani biz bilinçli zihnimizi aşsak ve nehrin içine düşsek, bu nehir bizi sonsuzluk okyanusuna götürecektir. Biz bu amacı taşıyoruz. En üst düzeyde hedefimiz budur.

Bilinçaltına Ne Ekerseniz Onu Biçersiniz

Evet bilinçaltımız bir fikri kaydettikten sonra doğruluğuna, yanlışlığına bakmadan sorgusuz sualsiz o fikri uygulamaya başlar. Burası çok önemli ve kırılma noktası olan bir bilgidir. Yani ektiğiniz neyse, iyi veya kötü mutlaka yeşerecek. Ne ekerseniz onu biçersiniz. Bu tarlaya ekilen her şey biçilmek içindir. Sanki bilinçaltı, bilinçli zihninizin hizmetkârıdır.

“Güzel gören güzel düşünür, güzel düşünen hayatından lezzet alır” diyor Bediüzzaman. Evet güzel görmek, bilinçli zihinle ilgilidir. Dış yapıdan, yani görme sahasından bilinçaltına güzel görüntüler düştüğü zaman bu, sezgisel yapımızı etkiliyor ve artık sizin düşünceleriniz de güzel olmaya başlıyor. Ve bu, hayat ile olan bağlantımızda ana harita oluyor. Dolayısı ile hayattan lezzet almaya başlıyoruz. Yani maddeden manaya ve manadan tekrar maddeye helezonik bir döngüdür bu.

Ademi yarattım ve ona ruhumdan üfledim.

Adem bu sır ile halifem oldu, madde üzerinde hüküm sahibidir.

“Ey Geylani! İnsan Benim katımdaki (Allah katındaki) değerini bilse, ‘Bugün mülk benimdir’ der”

İlahi İhsan

...Ve böylelikle Adem, Allah’ın ruhunu taşımakla halife-i ruy-i zemin oldu. Yani yeryüzünde Allah’ın halifesi oldu.

“Ademi yarattım” maddî süreç. “Ona ruhumdan üfledim” ruhsal yapı, mânâ boyutu. Ve o da tekrar kemaliyle maddî düzleme yansıdı, Allah’ın halifesi oldu.

Bilinçli zihnimizle yaptığımız seçimler bilinçaltımıza akıyor. Ve orada klasörler yani farkındalıklı yazılımlar oluşturuyor. Sonra bilinçaltı, almış olduğunuz bu bilgileri yürürlüğe sokuyor. Yani biz oradan beslenerek (oraya ne gönderdi isek) hayata tutunuyor, seçim yapıyor ve ad koyuyoruz.

Dolayısıyla eğer doğru düşünmeye başlarsanız, niyet ederseniz bu sizin bilinçaltınıza mesaj olarak akacak ve bilinçaltınızdan da ona göre içsel telkinler gelecektir.

Belki de tahkikî iman sahası, imanın bilinçaltı düzeyde de yerleşmesidir.

Düşüncelerimiz tohum gibidir ve bilinçaltımız da toprak, içeriye gönderilen her şey burada kabul edilir, inandığımız, onay verdiğimiz her şey burada yaşama dönüşür.

Nasıl yaşarsanız öyle ölürsünüz, nasıl ölürseniz öyle dirilirsiniz.

Münavi, Feyzü’l Kadir

Bilinçaltı, Aldığı Bilgiyi Aynen Uygular

Bilinçaltının aldığı bilgiyi aynen uyguladığına dair çok deneyler yapılmıştır. Tabi bunlar çok hızlı süreçlerde trans halinde ve hipnoz konumunda yapılmıştır. Uzman bir hipnozcu sizi transa soksa ve sizin elinize bir buz parçası koysa ve size “Elinde köz var, ateş parçası var” dese bir süre sonra elinizde üçüncü derece yanık oluşabilir. Böyle bir deney aynen gerçekleşmiştir.

Benzer şekilde, hipnoz deneylerinde kendini Napoleon Bonaparte zanneden, kedi-köpek zanneden, bu gerçekliği yaşayan çok insan var. Bu konuda yüzlerce deney yapılmış. Bireysel bilinçaltı kolektif yapı ile irtibata geçiyor. Astral çıkışların da sistemi aslında budur. Düşündüğün veya hissettiğin kişinin bilinçaltına kolektif yapıyı kullanarak akabilirsin. Harddiskten klasörlere geçiş gibidir. Köpek hakkında biraz bilgi sahibi olmak bilinçaltında onu dominant kılabilir ve trans halindeki kişi tamamıyla köpek gibi havlar, hırlar veya duruş pozisyonuna geçer. Zira insanda tüm mahlûkatın bilgisi potansiyel olarak var. Çünkü bilinçaltı, bir şeyin doğruluğunu veya yanlışlığını sorgulamadan direkt onu uygulamaya sokar. Bilincimiz gibi akıl yürütmez.

Bilinçaltını Etkileyen En Önemli Faktör: Alışkanlıklar

Bilinçaltını etkileyen en önemli faktör, düşünce alışkanlıklarımızdır. Bu alışkanlıklar bilinçaltında derin izler bırakır.

Mesela 21 gün kuralı vardır. Yaklaşık olarak yirmi gün boyunca bilinçli zihninizle yaptığınız bir eylem, bilinçaltında yeni bir klasör açar ve artık o eylem sizde otomatikleşir. Refleks haline dönüşür. Bu eylemler bilinçaltı ağa benzer. Düşünceler ve alışkanlıklar devam ettikçe bu ağ güçlenir ve bir süre sonra da aşılmaz olur.

Kâfirlerin kurduğu evin örümcek ağına benzediği ancak evlerin en zayıfının da o olduğu Kur’ân’da ifade edilir. Yani hakkı örtücü telkinler ve alışkanlıklar bir nevî putlarımızdır. Bizi esaret altına alır. Esasında çok zayıftır, ancak bunlar vakti zamanında terk edilmezse, zamanla ihtiyaç haline dönüşür. Bunları aşmak, Kâbe’nin içini putlardan temizlemek gibidir. Bir düşünce zincirini sürekli tekrar ederseniz, bunlar sizin için daha sonra olmazsa olmaz haline gelir. Ve bilinçaltı düzeyde put kırma işlemini gerçekleştirirseniz, zamanla Kâbe’nin yani kalbin içi arınır.

Alışkanlıklar, bırakılmazlarsa, zamanla ihtiyaç haline gelirler.

St. Augustine

Alışkanlıkların zincirleri, önce duyulmayacak kadar hafif, sonra kırılmayacak kadar güçlü olur.

Benjamin Disraeli

Alışkanlıktan daha büyük bir şey yoktur.

Ovidius

Hiç kimse bir alışkanlığa veda etmek cesaretini gösteremez.

Balzac

İlk gördüğümüz zaman korktuğumuz nice şeyler vardır ki, zamanla alışır, hiç aldırmaz oluruz.

Aisopos

İnsan alışkanlıklarının çocuğudur.

İbn-i Haldun

Madem ki alışkanlıklar, hayatımızın en ileri gelen hâkimleridir, öyle ise ne yapıp yapıp iyi birini edinmeye çalışmalıyız.

Francis Bacon

Tilki, derisinden vazgeçer de, alışkanlıklarından vazgeçmez.

Suetonius

İrademizi kullanarak alışkanlığı aslına dönüştürmek ve doğruya kanalize etmek, bir süre kadar işe yarar. O alışkanlık bilinçaltı düzeyden geldiği ve biz fark etmeden onu yaptığımız için bir süre sonra tekrar eski konuma dönüşür. Mesela; kangal köpeklerinin kuyrukları yukarıya doğru yuvarlakçadır.

Hatta saf kangal olduğunun bir belirtisi de odur. Siz dilediğiniz kadar o kuyruğu düzeltmeye çalışın, mesela telle bacağına bağlayın yıllarca öyle dursun. Teli çözdüğünüz anda kuyruk tekrar yukarı kalkacaktır. Ve bu hayvan için de bir eziyettir. Alışkanlıklarımız hakkında yaptığımız çalışmalar da bundan çok farklı değil. O kuyruk bu şekilde düzelmez. İş biyolojik bilinçaltı düzeyden, yani genlerden gelir. Ve psikolojik durumumuz aslında her an genetik yapımıza kodlanıyor. “Can çıkar huy çıkmaz” diye güzel bir söz var. Alışkanlıklar biyolojik yapımızdan daha güçlüdür. Çünkü alışkanlıklar insanın kimliğidir. Ve insan kimliğine gelecek bir olumsuzluk için hayatını dahi verebilir. Biyolojiden dahi vazgeçebilir. Putların yıkılması bir manasıyla da o kavmin alışkanlıklarının yıkılmasıydı

Bir alışkanlığı sadece bilinç düzeyindeki bir mücadeleyle bırakmaya çalışmak, kriz oluşturabilir. Alışkanlıklarımız, bilinçli zihnin baskılaması ile bir noktaya kadar gider, zorlarız, hatta bu konuda ciddi içsel çatışmalar yaşarız. Köklerinden sökülmedi ise o yabani otlar bir süre sonra başka bir formatta karşınıza çıkar. Bilinçle bilinçaltı çatıştığı zaman kazanan daima bilinçaltıdır. Çünkü köklerinden sökülmeyen bir yabancı ot daha çok kök salar. Siz alışkanlık haline gelmiş bir duygu durumunu aşmak istersiniz. “Böyle olmak istemiyorum” dersiniz. Ancak eğer öyle olmakla ilgili bilgi, bilinçaltınızda olumlu bir klasör içindeyse siz istediğiniz kadar “Öyle olmak istemiyorum” deyin. Bir süreliğine öyle olmazsınız, istediğiniz gibi olduğunuzu zannedersiniz. Ancak gerçekten olmak, iç ve dışın uyumu ile gerçekleşir. Bilinçaltı düzeyden olan bir alışkanlık, bir süre sonra başka bir kapıdan bilinçli zihni tehdit etmeye başlar.

İşte belki de gerçek arınma bilinçaltı düzeyde başlar. Çözümün gerçek yeri bu bölgedir. Burada oluşan bir yapılanma, temelleri sağlam olan bir binaya benzer.

Gözleri çok iyi görmeyen adam, evinin kapısının anahtarını kaybeder. Anahtar çok küçüktür. Ancak büyük bir evin kapısını açacaktır. O sırada yoldan geçen delikanlı, adama ne aradığını sorar. Adam “Anahtarımı düşürdüm, onu arıyorum” der. Ve ikisi birlikte aramaya başlar.

Bunu üzerine delikanlı, işi daha da kolaylaştırmak için “Peki tam olarak nerede kaybettiniz” der. Amacı o bölgeye yoğunlaşmaktır. Gözleri iyi görmeyen adam, “Anahtarı arka bahçede kaybettim” der.

Delikanlı iyice şaşırır. “O halde neden bahçenin bu tarafında arıyorsun, arkada aramıyorsun? Burada bulamazsın ki” deyince:

“Ama benim gözlerim peki iyi görmez ve arka bahçe de çok karanlık, anahtarı bahçenin aydınlık olan yerinde arıyorum” der.

Evet insan dar kalıplardan ve putlardan kurtuluşun ve fıtratını bulmanın anahtarını aramaktadır. Sonsuzluğun anahtarını aramaktadır. Ancak o anahtar, o hazine görünen kısımda, aydınlıkta değil, görünmeyen bilinçaltımızdadır.

O düzeyde çözülmeyen bir mesele, bir süre sonra nükseder.

Çocuğun 9 ay 10 günde doğması gibi, kötü olan bir bilinçaltı yazılımın yerine yenisinin yazılması da yaklaşık olarak 21 gün sürer. Bu bir tür kuluçka dönemi gibidir. Mesela hiç ara vermeden bilinçaltı düzeyde gönderilen telkinler bilinçli zihni etkiler ve artık tepkiler verilen bu telkinlere göre olur.

Başka Bilinç Düzeyleri: Kollektif Bilinçaltı

Bilinçaltı kavramını ilk olarak Freud ortaya atmıştır. Fark edebildiğin boyuttaki adı nefistir. Yani “benim” dediğiniz sahadır. “Ben şöyleyim, ben böyleyim, o böyle, bu budur, şu da şudur vs.” sahası. Ancak şu an için bilmediğin daha derinlerde ise Rabbinin kudretinin yazı tahtasıdır. Sen bu yazı tahtasından kaleme, oradan da tutan ele intikal edebilirsin. Derinliklerde İlâhî olana yol bu kanaldan açılıyor. “Nefsini bilen Rabbini bilir.”

Daha sonra Freud’un takipçisi Jung, daha da ileri gitmiş ve “kolektif bilinçaltı” denilen bir kavram ortaya atmıştır. Bu da bilinçaltının beslendiği ve bu varlık boyutundaki tüm bilinçaltı düzeylerle iletişime geçtiğimiz kolektif bir yapı. Küçük havuzdan daha büyük ve bütün küçük havuzların birlendiği ortak havuz. Tüm insanlığın (geçmiş, gelecek) ortak bilgi ve değerleri ile sürekli irtibat halindeyiz

Bir kavim kendini değiştirmedikçe, Allah o kavmi felâha erdirmez.

Rad, 11

Evet, insan toplumu, toplum da insanı etkiler.

Bizler, bireysel bilinçaltımız düzeyinde dahi kolektif bilinçaltı dediğimiz tüm insanlıkla derin irtibat halindeyiz. Telepati aslında buna güzel bir örnektir. Veya kelebek teorisi. Bilinçaltımıza kolektif bilinçaltından bilgiler akmaktadır.

Edison lambayı bulduğu dönemde dünyanın birçok farklı yerinde bu konu üzerinde çalışan bilim adamı da aynı zaman dilimlerinde lambayı buldu. Bir şey bireysel olarak gerçekleştirildiği takdirde, o bilgi herkes tarafından gerçekleştirilebilme potansiyelini taşır. Önemli olan o bilginin açılmasıdır.

Evet, Edison’a akan bilgiden, bu konu ile ilgilenen kişiler de etkilendi. Veya onlardaki bilgi Edison’u etkiledi. Fark etmez. Neticede, varlığın birimleri arasında sonsuz bir iletişim var. Onun için ilâhî felâketler dahi topluca gelir. Çünkü bireyin de bunda hissesi vardır.

Bununla ilgili ilginç bir olay duymuştum. Üstad Bediüzzaman veya Mevlana gibi büyük şahsiyetlerin yaşadığı dönemde tefsir üzerine çalışma yapan insanların yaptığı çalışmalar çok daha derin bir nitelik kazanmıştır. Daha sonradan onlar anlamışlar ki, “O şahısların açtığı kanallardan biz de istifade ediyoruz” Siz hangi konu üzerine çalışıyorsanız, o konu üstünde sizden öte olan kişinin açtığı kanaldan, kolektif bilinçaltı havuzundan istifade ediyorsunuz. Veya siz de bu havuza yeni, yepyeni bir şey katıyorsunuz ve sizin adınıza insanlık istifade ediyor. Bilgiler, ortak havuzdan sizin bireysel bilinçaltı yapınıza akıyor. Farkında olun veya olmayın...

Birinci ağzın anlattığı yaşanmış bir olayı anlatmak istiyorum: Kendisi bir keman virtüözü. Oğlu da piyanist, ikisi de çok tecrübeli. Çağrı filmindeki müziği dinlediklerinde ikisi de şok geçiriyor. Çünkü o filmin çekildiği sıralar ki, film daha vizyona girmemiş ve kendilerinin İslâm’a yeni ısındığı dönemler, Hz. Peygamber (s.a.v) adına, onun yaşadığı dönemi hissettiren bir beste yapmak istiyorlar. Gerçekten de, çok yoğun duygular içinde yapıyorlar. Filmi izlediklerinde ikisi de şok geçiriyor. Çünkü besteledikleri müzik, Çağrı filminin müziği ile neredeyse aynı.

Yaratıcı insanlarda bu çok olur. Bazen bir konu üstünde çalışırsınız, maddî imkânınız yoktur, ama birisi sizin düşüncenizi bir kanaldan gerçekleştirmiştir. Yani düşüncelerimiz, bir tür dua gibi kolektif bilinçaltını etkiliyor ve kimin nasibi varsa o yapıyor.

Tek kişiye ait bir bilgi de, kolektif bilinçaltı düzeyde tüm insanlığın bilinçaltına akar. Ziyadesiyle orasıyla irtibat halindedir. Eğer bilinçaltımız, vahyin evrensel bilgisi ile uyumlu halie gelirse bu noktada kolektif bilinçaltını da aşar ve ruhânî âlemlere de kapı açar.

Kolektif bilinçaltı, belki de kişinin kendini seyredeceği ilk aynadır. Toplum içinde doğar, doğruları yanlışları oradan öğrenir, oranın diliyle programlanır, oranın diliyle yaşar.

Bilinçaltı, bilinçten çok daha boyutsaldır. Bilinç, olayları fark ettiğimiz, okuduğumuz, anladığımız sahadır. Bilinci anlamlandıransa bilinçaltıdır. Bilinç, hem bireysel bilinçaltının verileriyle, hem de kolektif bilinçaltının verileriyle şekillenir. “Ölüm kötüdür”, “Hayat iyidir”, “İnsanların çoğunluğunun gitti yol doğrudur, bir kısmının gittiği yol yanlıştır”, “Para zor kazanılır”, “Hayat kolay değil”, “İnsan olmak zor” gibi ifadelerle şekillenir. Yani sizi inşâ eden şey, aslında çevrenizdir.

Her çocuk İslam fıtratı üzerine doğar, sonra anne-babası ve çevresi onu yahudileştirir, hristiyanlaştırır.

Hadis-i Şerif

Kozmik ve Süper Bilinçler Sahası

Bireysel bilinçaltının ötesinde kolektif bilinçaltı var demiştik. Bunun da ötesi var. Ona kozmik bilinç diyeceğiz. Hedefimiz de orası. Toplumun değerleri, doğruları, yanlışları değil; senin öğrendiklerin veya görebildiklerin de değil, daha ötesi var. Yani bilinçli zihin, bilinçaltı, kolektif bilinçaltını (toplum) inşâ eden, daha derinlerde olan ve büyük paydayı alan, bu yapıdır. Hadiste ifade edilen. Daha sonradan annesi, babası ve çevresi onu Yahudi, Hıristiyan veya Mecusi yapar dediği saha...

Tüm bunlar aşıldıktan sonra veya doğru programlama neticesinde birbiriyle denge üzere uyumlandıktan sonra süper bilinçler sahasına girilir.

Burası fizikte kuantum sahasına düşmek gibidir. Mi’rac’daki yaşanan olay gibi. Haluk Nurbaki hocam “Mi’rac, tüm benlik sahasından çıkışın adıdır” der ve “İçsel bir yolculuk, daha içe, derinlere olan bir seyahat olduğunu” ifade eder.

Sen çık aradan geriye kalır Yaratan sahası. Aktörün tüm rollerden çıktığı, saf ben olduğu durum. Rol kelimesini yanlış anlama; rol, verilen vazifeyi yapmaktır, üzerindeki elbisedir. Yoksa sahtekârlık değil.

Dünya hayatı bir oyun ve oyalanmadan başka birşey değildir.

En’am, 32

Onun için, ilâhî olanın razı olduğu model üzere seçimler yapmamız lazım.

Yaratanın daha farklı sahalardaki, yani ne senin ne de toplumun gördüğü âlemlerde yarattığı boyutlara intikal.

Cennet için Hz. Peygamber (s.a.v) “Ne göz görmüş, ne kulak işitmiş, ne de insanın aklına, hayaline böyle bir şey gelmiş” der.

Göz ve kulak, senin gördüğün ve duyduğun. Aklı ise kolektif bilinç olarak düşünebiliriz, yani ne olursa olsun böyle bir sır varlığa yansımamış. Bu varlık sahasındaki tüm şeylerin ötesindeki bir âlem. Burada sana (sen ve topluma) ait hiç bir şey yok. Sanki nefs-i emmâreden nefs-i mutmaine giriyorsun. Hani başta demiştik ya, temelde iki nefis mertebesi var: Emmâre ve mutmâinne. Mutmainne nefse gelinceye kadar mertebeler sadece emmare nefsin mertebeleri (emmare, levvame, mülhime). Mutmainnenin üstündekiler de yine mutmainnenin mertebeleri. (Marziye, raziye, safiye) Astsubay (uzman çavuş, başçavuş vs...) ve subay (teğmen, yüz başı, binbaşı, vs...) gibi.

Tüm benlik düzeyinden çıktığın noktada, karşılaşacağın âlemin ilk mertebesi, süper bilinçli zihindir. Bu, tıpkı üçgen ortasındaki göz gibidir. Zıtlıkların birlenmesi neticesinde oluşan, yani “İkilikle bilinir, birlikle anlaşılır” denilen noktada ikiliğin (b ve c bacağının) üçüncü birle (a bacağı) birleşmesi neticesi oluşan birlik, bütünlük hali. Birliği doğurduğu üçüncü noktada bir hakikat görülür ki, bana göre, ona göre, şuna göre ayrımı burada yoktur. Bunları aşmışsındır ve ilk defa varlığa önyargısız bakarsın. Gördüğün saf nur olur. Kristal bakış budur. Yani bilinç, bilinçaltı ve kolektif bilinç aşılmıştır. Ve duru bakış kendini göstermiştir.

Tüm bu üçlü yapıdan sıyrılmanın veya bunları aslına rücû ettirmenin neticesinde tümleşik ve bütüncül bir farkındalığa sahip olmuşsundur ki bu süper bilinçli sahadır. Bu sahanın doğudaki adı Samadhidir. Bizdeki “Lâ ilâhe”dir. Tüm oluşlardan çıkmışsındır. İlk defa sen saf olmuşsundur. Saf nazarla bakarsın. Hz. Peygamber’in Miraç’ta cennetleri, cehennemi ve peygamberleri gördüğü saha.

Bedeni aş, düşünceleri aş, hisleri aş, işte bu âlem. Beden bilinçli zihin, düşünceler bilinçaltı, hislerse kolektif bilinç.

Artık düşmezsin.

Kristal berraklık...

Saf nazarla bakmaktır. Ama nazar edeni, göreni göremezsin. Saf göz ile görürsün ama göreni yani gözü göremezsin. Saf bir nazarla varlığa bakarsın ama, göreni göremezsin. Cennetleri görürsün, cehennemleri görürsün. Ama kim görüyor, bunu göremezsin. Varlığın farklı boyutlarındaki saf oluşları görürsün ama göreni göremezsin. Tüm ilâhlar yıkılmıştır ve okyanusun dinginliğinde ilk defa güneş okyanusa yansımıştır, ama halen yansımasını görürsün. Okyanustaki yansıması. İlk defa varlığın saf yansımasını görürsün, ama varlığı göremezsin. Yansımasını görürsün, kendini değil.

Bir bireysel bilinç, mutmainiyete yani süper bilinç sahasına yansıdığı zaman, farkında olun veya olmayın yanlış bir bilgi de içeri girse, artık bilinçaltı onu kabul etmez. O yanlış bilgiyi ayıklar. Hatta onu doğruya çevirir. O bilgi orada kök tutamaz. Bu belki de Bediüzzaman’ın “Şübehat orduları hücum da etse bir halt edemez” dediği tahkiki imanın hakka’lyakin mertebesidir. Bu bilinçaltı artık sağlıklı çalışmaktadır. Bilinçaltının sağlıklı çalışması onun kozmik bilinçle bağlanması demektir. Orayla bağlantısı ne kadar güçlü ise, negatiflikten da o derece etkilenmez.

Bu çalışma ile sizi bu düzeye çıkarmayı hedefliyoruz. Vahye uygun olmayan dışsal telkinler artık sizi etkileyemeyecek.

İman edip Rabbine tevekkül edenler üzerinde onun (şeytanın) hiçbir zorlayıcı gücü yoktur.

Nahl, 99

Bu, Allah’ın ipine sımsıkı sarılmaya bağlıdır. İşte eğer bilinçaltı yapımız sağlam veri ve bilgilerle yerine oturmuşsa o günah ve virüs onu değil indirmek aşağıya, daha da yukarılara çıkartır. “Allah onların günahlarını iyiliklere dönüştürür” ayeti tecellî eder. Yani siz eğer bilinçaltımza ayrı ve özel bir program yüklerseniz (vahyin sonsuzluğunu ve evrenselliğini), hücredeki seçici geçirgen zar gibi kendi ana programındaki bilgiye uygun olanları alır, uygun olmayanları ise otomatik seçime uğratır. Bu farkındalık sahibi bireysel bilinçaltıdır. Böyle bir bilinçaltı için artık korku ve herhangi bir üzüntü söz konusu değildir. Çünkü yapı artık tam oturmuştur. Burası barajı aştığı andır. Hedefimiz böyle bir bilinçaltı inşa etmektir.

Kolektif Süper Bilinç

Bu safhada, tüm saf nazarla gördüklerinin bütünselliğini görürsün. Bu, gözü gözle görmek demektir. Hz. Ali’nin “Ben bilinmezi bilinmezle bilirim” dediği bilme hali. Onu onunla bilme sahası. Kolektif süper bilinç. Cemal burasıdır. Burada cennetler, cehennemler hepsi aşılmıştır. Tüm akılların, ruhsal bilişler de dahil bittiği ancak hiç olmakla girilen nokta, dur hitabın işitildiği saha. Bütün bilinçlerin üstündedir. Hepsinin kuşatıcısıdır ve ötesidir. Aşkın ve yetkindir. Tektir. Cebrail’in (a.s) “Bir adım daha atarsam yanarım” dediği “Ancak O seni bekliyor, bu sana lâyıktır” dediği saha. Bunun hakkında bir şey konuşmayacağım, sadece bir ötesinden bahsedeceğim.

Kozmik Süper Bilinç

Kolektif süper bilincin ötesidir. Burası gayb-ı mutlak, kör noktadır. “O” mertebesi. Hz. Ali’ye sormuşlar: “Allah kâinatı yaratmadan önce neredeydi?” diye. “Ağma’daydı diyor.

Kör nokta. Belki de Allah ile Muhammed hakikatinin sonsuz ve tarifsiz olan mertebedeki sır içeren sır olan aşk hali. Sonsuz... Bilemiyoruz. İbn-i Arabî gayb-ı mutlak diyor. Buddha, Nirvana olarak tanımlıyor. Mahavira “Kaivalya” diyor. Hindu mistikler Moksha, Yahudi mistikler Yehova (Ya hüve, Ey O) diyor. Hıristiyanlar Heyula diyor. Aslında Allah’ın “O” mertebesindeki ismi. Kur’ân’da âyet var. “Allah, melekler ve peygamber şahit oldu ki...” diyor.

Tabi bunlar aslında iç içe âlemler, birbirinden ayrı değil. Sadece yansıdığı varlık düzlemlerinde aldığı isimler farklı. Hatta Allah rahmet eylesin Haluk Nurbaki hocam, “Allah kendini insanda açtı” manasını şerh ederken bir hadis söyledi: “O, kendine Allah ismini verdi ve Allahlığını sıfatları ile tarif etti. Tarif ettiği sıfatlarını da fiilleri ile gösterdi.” Bu bölümü kısa tutacağım, çünkü kitabın konusu bu değil. Ancak bilinçaltından nerelere kapı açacağız, onu bilmek adına ifade ettim.

Son olarak, İbni Arabî’nin âlemler hakkındaki düşüncelerine değinelim:

Yüce âlemlerden aşağı âlemlere doğru sıralanırsa:

5. Nokta: “O” olarak tecellî eden (gayb-ı mutlak, ağma, kör nokta, gaybu’l-gayb) haik. (Kozmik süper bilinç)

4. Nokta: Allah olarak tecelli eden hak. (Süper kollektif bilinç)

3. Nokta: Rab olarak tecelli eden hak. (süper bilinç)

2. Nokta: Yarı manevî, yarı maddî eşya olarak tecellî eden hak. (kolektif bilinç)

1. Nokta: Hislere hitap eden âlem olarak tecelli eden hak. (bilinç, bilinçaltı)

Tüm bu varlık mertebelerini yaratan ve var eden tek bir ilâh vardır. Onun adı Allah’tır. O (gayb-ı mutlak) kendine “Allah” ismini verdi ve bu ismi bize sıfatları ile tanıttı, sıfatlarını da bize fiilleri ile gösterdi. Zatı her şeyden yüce ve münezzehtir. Doğrusunu O bilir.

Bediüzzaman, zemin ve göklerin bir hükümetin iki memleketi gibi birbiriyle irtibat halinde olduğunu söyler ve zemine lazım olan şeylerin hepsinin semadan geldiğini bildirir. Burada semayı kozmik bilincin bir kolu olarak düşünmek mümkün. Ve tüm bilgi, bilinçten daha boyutsal olan bilinçaltımıza buradan (kozmik bilinç) yansımaktadır.

On Beşinci Söz’de tam olarak şöyle ifade eder: “Zemin (bilinç) ile gökler (üst bilinç), bir hükümetin iki memleketi gibi birbirine alâkadardırlar. Ortalarında ehemmiyetli irtibat ve mühim muâmeleler vardır. Zemine lazım olan ziyâ, hararet ve bereket ve rahmet gibi şeyler semâdan geliyor, yani gönderiliyor. (...) melâike ve ervâh, semâdan zemine geliyorlar. Bundan, hisse karîb bir hads-i kat’î ile bilinir ki, sekene-i arz için, semâya çıkmak için bir yol vardır.”

Evet şimdilik alt bilinç olarak ifade edilen bilinçaltının, doğru programlanması ile semaya, yani ilâhî olan bilince (kozmik bilinç) çıkması için yol var.

“Evet, nasıl herkesin akıl ve hayal ve nazarı her vakit semâya gider; öyle de, ağırlıklarını bırakan (gerçek arınmayı yaşamış ve tüm bağımlılıklardan kurtulmuş) ervâh-ı enbiyâ ve evliyâ veya cesedlerini çıkaran ervâh-ı emvât, izn-i ilâhî ile oraya giderler. Mâdem hiffet ve letâfet bulanlar oraya giderler; elbette cesed-i mîsâlî giyen (aura beden) ve ervâh gibi hafif ve latîf bir kısım sekene-i arz ve hava, semâya gidebilirler (bir tür astral çıkış).” (Bediüzzaman)

“Yerde ne bağlarsanız gökte onu bağlarsınız. Yerde ne çözerseniz, göklerde de onu çözersiniz.”

Hz. İsa (a.s)

* * *





Çakralar ve Celcelutiye


Doğu öğretilerinde, vücutta yedi temel enerji noktasının olduğu ifade edilir. Bu çakralardan birinde tıkanıklık olursa, vücutta dengeler bozulmaya başlıyor. Bu hem psikolojik düzeyde hem de biyolojik düzeyde insanı etkilemektedir. Mesele, bunların denge düzeyinde işlemesidir.

Celcelutiye’de yedi temel Esma var ve bu esmaların her biri belli çakralara bakmaktadır. Doğu öğretileriyle benzer yönleri bulunmakla birlikte bu İslâmî bir bakış açısıdır.

Ferd esması, tepe çakrasma bakar.

Cebbar esması, üçüncü göze bakar.

Şekûr esması, boğaz çakrasma bakar.

Sâbit esması, kalbe bakar.

Zâhir esması, mideye bakar.

Habîr esması, cinsel çakraya bakar.

Zekî esması da kök çakrasma bakar.

Örneklendirmek gerekirse, Ferd esmasının içinde 6 esma çalışmaktadır: Hayy, Kayyum, Hakem, Adl, Kuddüs. Bu altı sıfatı zirve noktada belirleyen kişi ferdiyete mazhar olur ve bu kişi üçüncü gözü olan farkındalık bilinciyle varlığa baktığında, Cebbar sıfatı onda tecelli ediyor.

Özellikle şeyhin iki kaşı arasından çıkan ışının kalbe gelmesi ve oradaki gafleti kaldırması ritüeli vardır ki, bu, Cebbar sıfatının bir yansımasıdır. Cebbar sıfatı Cebrail aleyhisselamla bağlantılıdır ve üçüncü göz Cebrail kanalıdır.

Boğaz bölgesi Şekûr esmasıdır. Boğaz, insan vücudunda İslam’ın sembolize edildiği bölgedir. Beden kare şeklindedir, yani köşelidir.

Budistler, bedeni kare şeklinde çizip başı üstüne yuvarlak olarak oturturlar. Kare şeklindeki beden maddeyi, yuvarlak baş da mânâyı temsil eder, ikisi arasındaki boğaz ise, madde ile mânâ arasındaki bağı kurar.

Siz madde ile mânâ arasındaki bağı kurduğunuz anda şükreden (varlıktan memnun olan) bir fert olursunuz ve cennetliklerin cennete girerken yaptıkları dua budur (ve âhiru davahum elhamdülillahi rabbil âlemin).

Sâbit esması, kalptir. Hz. Peygamber’in “Kalbimizi İslam üzere sâbit kıl” duası vardır. Ferdiyete, Cebrail kanalına (Cebbar) ve Şekûr esmasına mazhar olan kişi bu sıfatları kendinde birlemek ve sabitlemek ister ki onun da merkezi kalptir.

İnsan, varlığa göbek noktasından bağlanır. Göbek noktası da merkezdir, denge noktasıdır. Bir Zen mezhebindeki Japon’a “Sen nerdesin?” diye sorsanız göbeğini gösterir. İnsan anne karnına göbekten bağlandığı gibi, varlığın maddî yapısına da nefesle göbekten bağlanır. Manevî yapıya da üçüncü göz çakrasından bağlanır. Cebbar manevî bağlantıdır, göbek (Zâhir) de maddî bağlantıır.

Allah’ın tekvin sıfatının önemli bir türevi üremedir ve İbni Arabî’nin “Allah kendini oradan haberdar eder” dediği gibi, üreme bölgesi Habir esnasının tecelli ettiği çakradır.

Zekî esması, varlığın harddiski gibidir ve bütün bilgiyi total olarak kök çakrasından girer ve yukarıya doğru çıkar. Eğer cinsellikle, mide ile ve kendi ruhanî deneyimlerimizle tüketmezsek, ferdiyete (tepe noktasına) doğru yol alabilir.

Burada kısaca ifade ettiğimiz Celcelutiye ve çakra ilişkisinin sembolleri var, bu sembollerin aura düzeyine yüklenmesinin inisiyasyonu (çalışması) var ve bunun için hazırlanan Celcelutiye’deki 46, 47 ve 48. beyitleri subliminal olarak dinlemek var ki, o zaman Celcelutiye’nin içindeki havas ve esrara bir anlamıyla liyakat kesbedip kanallarımızı açabiliyoruz.

(Bu ayrı bir kitap konusu hacminde işlenecek genişlikte olup, burada en kısa özetiyle fikir oluşturması maksadıyla açıklanmıştır.)

Çakralar

Yemin olsun, biz sizin üstünüzde yedi yol yarattık! Ve biz yaratılıştan/yaratılmışlardan gafil değiliz.

Mü’minun, 17

İnsan bedeninde 7 çakra vardır ve bunların görünümleri girdap gibidir. Yani bedende dışa doğru dönerek uzarlar ve bu uzama adeta bir yol gibidir.

Tepe Çakrası

Allah onların kalpleri, kulakları üzerine mühür basmıştır. Onlar ‘kafa gözleri’ üstünde de bir perde vardır. Onlar için korkunç bir azap öngörülmüştür.

Bakara, 7

Tepe çakrası kapalı olanların inançsız ya da manevî değerleri zayıf insanlar olduğu, çakra konusunda çalışanlarca bilinen bir gerçektir.

Yüz yüze gelen şu iki toplulukta sizin için bir ibret vardır. Biri Allah yolunda çarpışıyordu; ötekisi küfre batmıştı. Allah yolunda çarpışanları, kafa gözleriyle kendilerinin iki katı görüyorlardı. Allah, öz yardımıyla dilediğini destekler. İşte bunda, gözleri olanlar için gerçek bir ibret vardır.

Âl-i İmran, 13

Tepe çakrası insanın ruhsal deneyimlerini ve ruhsal algılamasını etkiler. “Allah yolunda çarpışanları kafa gözleriyle kendilerinin iki katı görüyorlardı” demek, tepe çakrasının çalışmasındaki farklılaşma ile kişinin algısının değiştiğini ve karşısındakini olduğundan çok daha büyük olarak algıladığını göstermektedir.

Üçüncü Göz Açılımı

Yemin olsun sen bundan gaflet içindeydin. Ama perdeni üstünden kaldırıverdik. Bugün gözün keskin mi keskin.

Kaf, 22

Üçüncü göz çakrasında açılım olduğu ya da diğer tabirle perde kalkınca kişi enerjileri, elektromanyetik alanları ve maddenin gerçeğini görmeye başlar ve görüş alanı çok genişler.

Kalp Çakrası

İşin esası o değil! Onların kazanmakta oldukları, kalplerinin üstünde pas oluşturmuştur.

Mutaffıfın, 14

Kalp çakrasındaki blokajlar bir anlamda pas gibi görülürler.

Bu Kur’an, insanların kalp gözlerini açacak ışıklardan oluşur. Gereğince inanan bir toplum için de bir kılavuz ve rahmettir o.

Casiye, 20

Kalp gözünü açacak olan ışık, kalp çakrasını temizleyecek ışıktır. Kalp çakrası temiz olan insan, tüm insanlığa karşı sevgi dolu, hoşgörülü, merhametli ve fedakâr insandır.

Savaşın onlarla ki, sizin elinizle Allah onlara azap etsin, onları rezil etsin. Onlara karşı size yardım etsin. Ve inananlar toplumunun göğüslerine şifa ulaştırsın.

Tevbe, 14

Kalp çakrası, şifa merkezidir.

Aura

Görmedin mi, Allah gökten bir su indirdi. Onunla renkleri çeşit çeşit meyvalar çıkardık. Dağlardan da yollar, beyaz, kırmızı, değişik renklerde. Ve simsiyah yollar da var.

Aynı şekilde insanlardan, hayvanlardan, davarlardan da çeşitli renklerde olanlar var. Kulları içinde Allah’tan ancak bilginler ürperir. Allah Aziz’dir, Gafur’dur.

Fâtır, 27-28

Bu iki ayette dağlardaki değişik yollardan, insanların ve davarların değişik renklerde olanlarından söz edilmektedir. Arkasından da “Kulları içinde Allah’tan ancak bilginler ürperir” denilmektedir. Bunu anlamak için demek ki bilgin olmak gereklidir. Oysa kastedilen gözümüzle görülen renkler olsa, herkes bunu anlardı, bilgin olmaya gerek yok. Ama bilginler insanın gördüğünden başka renklerde görmekte ve ürpermektedirler. İnsanın çevresindeki elektromanyetik alan olan aurayı da ancak bu bilgiye sahip olan ve bu konuda çalışan yani bu anlamda bilgin olanlar görür. Bu da bilginlerin yaradılışın mucizesini görüp ürpermelerini sağlar.

Allah’ın boyasını esas alın. Allah’tan daha güzel kim boya vurabilir! Biz yalnız O’na kulluk ederiz.

Bakara, 138

Burada boyadan kastedilen aura olabilir mi?

* * *





Subliminal Mesajlar

(Gizli Telkinler)


Subliminal Mesaj Tekniği Nedir?

Ülkemizde çok fazla bilinmese de, dünyada etkili bir şekilde kullanılan ve özellikle çocukları tehdit eden, subliminal mesaj olarak bilinen bir kavram var.

Bunu, kısaca “kişinin bilinçaltına gönderilen gizli mesajlar, telkinler” olarak tanımlayabiliriz.

Gizli telkinlerin, bilinçaltına görüntü, ses, elektrik, koku, dokunma vb. çeşitli yollarla gönderilmesi mümkün. Böylelikle bilinçli zihne takılmadan bilinçaltına giden bilgiler, daha etkin olarak orada kök salıyor. Bilinçli zihne fırsat verilmeden bilinçaltında açılan bu dosyalar, çok güçlü bir etkiye sahip. Çünkü zihne yansısa doğruluğu ve yanlışlığı hakkında tartışılabilir. Farkında olsanız, hakkında yorum yapar, bilinçli seçiminizle geri gönderebilirsiniz. Gelen şey hakkında iyi veya kötü bilginiz vardır çünkü.

Bu olayı hücredeki seçici geçirgen zara benzetebiliriz. Faydalı olanları içeri alan, zararlıları ise almayan yapı. Düşünün ki siz, hücrenin bu yapısını aştınız ve besinler burada sorgulanmadan, kontrol edilmeden içeri giriyor. Aslında gönderiliyor. Daha da ötesi, hücrenin bu yapısını tamamen bozup, sadece kendi amacına uygun besinleri göndermek, bir anlamda hücreyi içerden fethetmek isteyen virüsler var. Hücreyi öldürmek değil, hücreyi kendi amacı uğrunda kullanmak!

Aslında burada bahsettiğim yapı, şeytanın da çalışma sistemi. Ve sadece, bildiğimiz şeytan yok. Bediüzzaman, insanlardan ve cinlerden de şeytanlaşanların olduğundan bahseder. Ancak şeytanın, gerçekten mü’min olanlar üzerinde hiçbir etkisi yoktur.

İblis; “İçlerinde ihlâsa erdirilmiş kulların hariç, onların hepsini azdıracağım” der.

Hicr sûresi, 40

Evet, işin bu boyutu da var. Tabii bu boyuta çıkmak, derin bir farkındalık ve şeytanın sistemini, oyununu üst düzeyden görebilecek bir feraset istiyor. Yani fark etmek ve korunmak gerekiyor.

Subliminal Mesajlar ve 25. Kare

Televizyon veya sinema ekranında gördüğünüz bir saniyelik görüntü, aslında 24 karelik ard arda çekilmiş resimden oluşur. 1 saniyelik görüntü eşittir 24 tane resim.

Gözümüz saniyede 24 kare algılayabiliyor. Yani siz 24 kareyi fark ediyorsunuz. Fakat işin içine bir 25’inci kare eklerseniz, işte bu noktada bilinç bunu fark edemiyor. Artık o kareye verilecek bilgi, kişinin inisiyatifine kalmış. Ne tür bir veri eklerseniz, o direkt bilinçaltına akıyor. Yani tarlanıza sizin haberiniz olmadan bir tohum atılıyor, işte bu sistemin adı 25’inci Kare.

Bu sistemi ilk defa, 1986 yılında çok büyük bir firma kullandı. Bir sinema filminde 25’inci kareye kendi reklamlarını koydu ve “Bunu iç, bunu iç” diye bir yazı yazdı. Daha filmin ilk arasında firmanın ürünlerinde yüzde 80 artış gerçekleşti.

Gözünüz bunu görmüyor ama bilinçaltı sürekli kayıtta oluğu için siz farkında olmadan o bilgiyi de kaydediyor. Siz ekrana bakarken gözünüzün yalnızca “göz kırpma” hızında bir görüntü ekrana gelip kayboluyor. Gözünüz hiçbir şey görmez, ancak bilinçaltınız bu mesajı çoktan almıştır. Zaten duyarlılıkları en üst düzeyde bilinçaltı fark eder.

25’inci Kareyi Rus Tv’leri Yaygın Olarak Kullanıyor

25’inci karenin, özellikle Rus TV’leri tarafından yaygın olarak kullanıldığı ve hükümetin buna karşı mücadele başlattığı biliniyor.

Rusya Basın Bakanı Yardımcılarından Valeri Sirojenko’nun yaptığı bir açıklama vardı. 25’inci Kare’yi saptamak üzere özel bir detektör geliştirdiklerini ve bu cihaz ile tüm TV kanallarının sürekli kontrolünün sağlanmış olacağını bildirmişti.

İtar-Tass ajansının haberine göre, resmi olmayan bilgiler, Rusya TV programlarının 1/5’inin, “25’inci Kare”yi içerdiğini ortaya koymuş ve insan gözünün, TV izlerken saniyede 24 kareyi algılayabildiği, 25’inci karenin ise göz tarafından fark edilmese bile doğrudan bilinç altına etki ettiğini belirtmişti.

Bilinçaltı uzmanlarına göre bu etki, beyni ‘yüksek derecede ikna edici’ olabileceği gibi ‘tahrip edici’ de olabiliyor. Rusya Basın Bakanlığı, bu etkiyi yayınlarında kullandığı tespit edilen TV kanallarının lisanslarının iptaline dahi gidilebileceği uyarısı yaptı.

Bakanlık kaynaklarına göre, TV’lerde yayımlanan her üç filmden birinde, 25. Kare şeklinde, özendirme amaçlı bir slogan veya reklam yer alabiliyor. Bu slogan veya reklamlar, ‘başka kanal izleme’ şeklindeki anonslardan, siyasi amaçlan hedefleyen sloganlara kadar geniş bir yelpazeyi kapsıyor.

Rusya’nın geliştirdiği detektörün, dünyadaki benzerlerinin dördüncüsü olduğu kaydedildi.

25. Kare İle Neler Yapılabilir?

25. Kare ile bir toplumun bilinçaltına, dilediğiniz telkini gönderebilirsiniz. Belli bir süre sonra da, gizli olarak vermiş olduğunuz o telkinlerin geri dönüşümünü alırsınız.

Mesela Fight Club-Dövüş Kulubü diye bir film var. Çok seyredildi. Özel cihazlarla tam 22 tane 25. Kare yakalanmış. Dikkat, siz fark etmiyorsunuz oradaki 25. Kareyi. Orada ne olduğunu bilmiyorsunuz, ama gizli bir mesaj bilinçaltınıza akıyor.

O filmdeki mesaj neydi biliyor musunuz? Eşcinsellik. Evet eşcinsellik. O filmden sonra Türkiye’de eşcinsellik ciddi bir patlama gösterdi. Pornografik eşcinselliği telkin eden kareler, filmin içine gizli olarak yerleştirilmiş.

Hani bir şey vardır; bir şekilde hissedersiniz, kötüdür. Ama neden olduğunu bilemezsiniz. Size sıcak gelmeyen bir şey vardır, işte aslında sezgisel yapımızdır bu.

Filmin yönetmeni eşcinsel, filmin müziklerini yapan kişi eşcinsel ve bu film sinemalardan sonra en son televizyonda oynadı. Yani insanların bilinçaltına eşcinsellikle ilgili bilgi aktı.

Ne mi olacak sonra? Oraya kaydedilen bilgi, belki beş sene sonra size normal bir olay olarak gelmeye başlayacak. Sizin fıtratınızda olmayan bir şey, bilinçaltınıza girdikten sonra gaz ze-hirlenmesi gibi sizi yavaş yavaş etkisi altına alacak.

Bir hikâye

Hz İsa (a.s) göklerin melekûtunu anlatır havarilerine:

“Göklerin melekûtu, tarlasına iyi tohum eken adama benzer. Fakat adam uyurken, onun düşmanı gelerek, buğdayların arasına delice ekip gitti. Ve ekin büyüyüp semere verdiği zaman, deliceler de göründü. Ve ev sahibinin hizmetlileri gelip ona dediler:

Efendi, sen tarlana iyi tohum ekmedin mi, öyle ise delice nereden oldu?

Ve hizmetçilere:

Bunu bir düşman yapmıştır, dedi.”

Çocuklar da Hedef

Siz çocuklarınızı en iyi şekilde yetiştirmek istiyorsunuz. Bir anne baba başka ne ister ki?

Evet ama bakın, belki gözyaşları ile okuyacaksınız bu kalleş oyunu?

Özellikle çocuklara yönelik çizgi filmlerin bir kısmında pornografik görüntüler yakalanmış. Çok üzücü ama gerçek.

Bu konuyla ilgili bir konferansta iken, çizgi filmlerdeki 25. Kare ile ilgili hazırlanmış birkaç dosya izledim. En çok izlenen çizgi filmlerin aralarında sadece 25. Kare değil, açıktan yapılan telkinleri de görmek mümkün. Daha acısı, çizgi filmlerdeki gizli telkinler pornografik ağırlıklı.

Uzakta olduğu için siz ekranda ne olduğunu göremiyorsunuz. Ama görüntüyü dondurup yaklaştırınca, laptopun üstünde çıplak bir kadınla karşılaşıyorsunuz! Ne işi var onun orada demeye kalmadan, yine aynı çizgi filmde sahilde koşuşturan çocuklar ve kumsalda çok silik bir yazı var. Ancak görüntüyü dondurup yaklaştırınca, “sex sex sex” yazdığını görüyorsunuz. Ne işi var onun orada?..

Yine başka bir çizgi filmde “Ama çok çok güzeldi” diye bir ifade geçiyor ve hemen altındaki fonda derinden gelen pornografik sesler duyuyorsunuz. Orada da alttan ses telkini var. Çizgi filmin müziğinin altına gizlenmiş. Dikkat ederseniz, kulakla dahi duyabileceğiniz düzeyde. Bununla alâkalı kırka yakın çizgi film tespit etmişler. Bunlar o kadar çok ki, inanamazsınız. Evet masum zannettiğimiz o çizgi filmlerin arasına pornografik resimler, şiddet unsuru içeren görüntüler bu teknolojiyle saklanıyor. Çocuğunuz fark etmeden o görüntüleri beynine konuk ediyor ve kişiliğinin oluştuğu o en önemli yaş diliminde (0-7 yaş) bu görüntüler içeride hapsoluyor.

Bediüzzaman’ın bahsettiği “zehirli ballar” bir anlamda da bunlar olsa gerek. “Çocuğum gelişsin, bir şeyler öğrensin” diye bal alıyorsunuz, ama çizgi filmlerin altında bu tür gizli telkinler veriliyor.

Küçük Yaşlardaki Telkin

Merhum validemden aldığım telkinat ve mânevî derslerdir ki, o dersler fıtratımda, adeta maddî vücudumda çekirdekler hükmünde yerleşmiş. Sair derslerimin o çekirdekler üzerine bina edildiğini aynen görüyorum. Demek, bir yaşımdaki fıtratıma ve ruhuma merhum validemin ders ve telkinâtını, şimdi bu seksen yaşımdaki gördüğüm büyük hakikatler içinde birer çekirdek-i esasiye müşahede ediyorum.

Bediüzzaman Said Nursî

MP3 Dosyaları

Bilinçaltına subliminal mesaj göndermenin önemli bir yolu, dijital ses dosyalarına gömülen mesajlardır. MP3 dosyaları, gizli mesaj için biçilmiş kaftandır diyebiliriz. İnsan kulağının, genellikle 15 Hertz-20.000 Hertz arasındaki frekansları duyma yeteneğine sahip olduğu bilinmektedir. (Hertz, frekansı ölçmede kullanılan uluslararası bir birimdir. Tekrarlanan ses dalgalarının bir saniyedeki devir sayısını gösterir.)

Hayvanlar üzerinde yapılan deneylerde ses ile bir hayvanın çıldırtılabildiği görülmüştür. Belli dalga boyunda gönderdiğiniz sesler, bir hayvanı çok ciddi olarak etkileyebiliyor. Hatta klasik müzik dinleyen ineklerde süt verimi arttığı da görülmüştür.

Kur’an da, bir sayha ile, yani bir ses ile helak olan kavimlerden bahseder. “Onlara bir sayha yetti” der âyet. Hatta İsrafil’in borusundan çıkan sesle ruhların dirilmesinden ve canlanmasından bahseder. Bu varlıkta olan bir ilkedir.

Bir müzik parçasını duyuyorsak, demek ki bizim duyma eşiğimizdedir. Ancak bilinçaltının algısı daha düşük ya da daha yüksek frekansları algılayabilecek kapasitededir.

Subliminal mesaj içeren bir müziği dinlerken, bu esnada kulağınız gizli telkini duyamaz, çünkü kulağın algısının dışındadır. Ama bilinçaltı oradaki mesajı alır.

Ve bilince dokunmadan akan bu mesaj kişide hipnoz olmuş bir insanın sorgulamasının zayıflaması ve hipnotistin verdiği telkine göre hareket etmesi gibi bir etki meydana getirir. Yani siz oradaki telkine göre hareket etmeye başlarsınız. Sorgulamazsınız veya çok düşük düzeyde sorgularsınız. Ancak kazanan genelde bilinçaltı olur.

Bazı Büyük Mağazalar da Kullanıyor

Bazı büyük mağazalarda çalan müziklerin altında “Daha çok, daha çok, daha fazla al. İhtiyacın var. Bunu da al. Almalısın. Hemen al. Şimdi al. Evet evet evet...” gibi telkinler var. Siz o hareketli müziği dinlerken bilinçaltınıza giren bu telkinler, farkında olmadan sizi yönlendiriyor. Ve 5 liralık ihtiyacınız varken, 100 lira ile kendinizi zor kurtarıyorsunuz.

Kendini bilmeyen bir insan bundan çok daha fazla etkilenir. Ama bilinçaltından gelen seslere ve duygulara hakim bir yapınız varsa, etkilenme şansız düşer.

Nefse hakim olmak bir anlamda budur.

Heavymetal Müzikler

Subliminal mesajlar, en çok da heavy metal müziklerde verilmektedir.

Adnan Menderes Üniversitesi Psikiyatri Ana Bilim Dalı Öğretim Üyesi Doç. Dr. Mehmet Eskin, “Hard rock ve heavy metal türü müzikler, ergenlerde intihar eğilimlerini geliştirmekte ya da bu tür müziklerle bu yöndeki mesajlar iletilmektedir” demişti.

Bu, çeşitli bilimsel kaynaklarda da açıkça ifade edilmektedir: Bu iddialardan bir tanesi, heavy metal türü müzik parçalarının sözlerinin içine ‘backward masking’ denilen bir yöntemle gençleri intihara yönlendiren mesajların yerleştirildiğidir. Sözkonusu müzik türünün yaygın olduğu ABD’de, çocuğunu intihara kurban veren ailelerin bu müzik endüstrisini mahkemeye verdiği yaşanan bir olaydır.

Dünyaca ünlü müzikçiler, özellikle heavy metal grupları, ses olarak subliminal kayıtlar kullanmış ve Şeytan inancına ait birçok telkini müziklerinin altma yerleştirmişlerdir. Orada o müzikten ziyade müzikler atında gizlenen telkinler bilinçaltını uyarmakta ve insanı etkilemektedir.

Metafizik ilminde kişinin bilinci dışında telkin göndermenin adı ise büyüdür.

Felak ve Nas Sûrelerinin İşareti

Felak Sûresi’nde bir hakikatten bahsedilir.

Bu âyetler, varlığın gizli güçler üzerine çalışan yapısındaki kişileri derinden ilgilendirir. Ve oraya bir gönderme yapar:

De ki: Sığınırım sabahın Rabbine

Yarattığı şeylerin şerrinden

Karanlığı çöktüğünde gecenin şerrinden

Düğümlere üfleyen büyücülerin şerrinden

Haset ettiğinde hasetçinin şerrinden.

Evet, düğümlere üfleyen, bu asırda, televizyon ve bilgisayarlardan, yani ses kayıtlarından üflüyor. Hatta Bediüzzaman Said Nursi, radyonun buna nasıl âlet edildiğine, yine Felak Sûresi’nin bir ayetinin mana ve cifır yönüyle işaret ettiğini şöyle anlatır:

“Hem Mesela (Düğümlere üfleyen büyücüler...) cümlesi (şeddeler sayılmaz) bin üç yüz yirmi sekiz (1328) (M. 1910), eğer şeddedeki lâm sayılsa, bin üç yüz elli sekiz (1358) (M. 1939) adediyle bu umumî harpleri yapan ecnebî gaddarların, hırs ve hasetle bizdeki Hürriyet inkılâbının Kur’ân lehindeki neticelerini bozmak fikriyle tebeddül-ü saltanat ve Balkan ve İtalyan harpleri ve Birinci Harb-i Umumînin patlamasıyla maddî ve mânevî şerlerini, siyasî diplomatların, radyo diliyle herkesin kafalarına sihirbaz ve zehirli üflemeleriyle ve mukadderatı beşerin düğme ve ukdelerine gizli plânlarını telkin etmeleriyle bin senelik medeniyet terakkiyatını vahşiyâne mahveden şerlerin vücuda gelmeye hazırlanmaları tarihine tevâfuk ederek (Düğümlere üfleyen büyücüler...) tam mânasına tetâbuk eder.” (Şualar, s. 239)

Yine Nas Sûresi’ne bir bakalım:

De ki: Sığınırım insanların Rabbine

İnsanların Malikine İnsanların İlâhına

İnsanların kalbine sinsice vesvese verenlerin şerrinden Cinlerden ve insanlardan olan şeytanların şerrinden.

* * *





Ses ile Telkin


Onların helâk olması için tek bir ses yetti.

Telkin gönderme yollarından en etkilisi olan sestir. Çünkü ses, görüntüye göre daha soyuttur. Herhangi bir manayı soyut ve dolayısıyla aktarmak bilinçaltında daha derin etkiler meydana getirir.

Tarihte ve günümüzde, ruh hastalarının önemli tedavi yollarından birinin müzik-terapi dediğimiz müzikle tedavi olması da bu açıdan manidardır.

Mesela derin manaları radyo ile televizyona göre çok daha etkili sunarsınız. Her zaman daha etkili olmuştur. Bir mana soyuta ne kadar yakınsa bilinçaltının kabul etmesi o kadar güçlü olur.

Çünkü somut veriler, bilinçli zihin tarafından süzülür. Ve kendileştirilir. Mesela televizyonda bilincinizi uyaran çok fazla uyaran var. Anlatan kişiyi birine benzetirsiniz ve o hatırlattığı kişi ile ilgili veya bir olay çerçevesinde dinlersiniz. Farkında dahi olmadan olur bu. Dikkati dağıtacak çok faktör var. Yani dikkat dağılması, ilişki kuracağınız ve o çerçevede dinleyeceğiniz uyaran sayısı fazla. Unutmayalım, bir şey ne kadar somutsa ilişkilendirme o kadar artar. Hz. Peygamber (a.s.m) az, öz ve sembolik bir dil kullanmıştır.

Onun için Aliya İzzet Begoviç der ki: Dinin aslı soyuttur. Saf mânâdır. Ve din ne kadar somutlaşır ve siyasallaşırsa o kadar aslından uzaklaşır. Şeffafiyet ve letafet, kesifliğe ve katılığa göre daha tesirli ve kuşatıcıdır.

Ve çok derin olan mânâlar, tamamıyla soyut, adı net olarak konulmayan imgelerle ifade edilir. Kur’ân’daki harflerin bazıları bu anlamdadır. Bu harflerin o kadar yüksek enerjileri var ki, bilinçaltındaki açılımının tam olması için şifreler tarzında ifade edilmiştir. Tıpkı ana sütunlar gibidir. Mesela elif-lam-mim, ha-mim, tâ-sin-mim vs. ile başlayan ayetler...

Celcelutiye’de Hz Ali, “Elif-lam-mim-ra’nın ra’sı ile ruhlar âlemine yükseldim” diyor. Ki bu kesik harfleri bilinç algılayamaz. Biz bu noktada sadece iman ederiz. Ama deneyimlediğimiz zaman ne olduğunu görürüz. Hatta kafirlere Allah bir misâl verir. Onlar o kadar katılaşmış ve böndürler ki “Allah bu misalle neyi amaçlamış?” derler. Çünkü illa her şeyi kendi boyutlarından görme hastalığına tutuldukları için bu tür mânâlar onlarda yeşeremez.

Evet, saf mânâ sahası, maddenin inceldiği ve hatta yok olduğu, yani bilincin bütün bilmelerinin devre dışı kaldığı sahadır. Onun için Allah Resûlü “Rabbimle öyle anlarım olur ki, araya ne bir din, ne bir şeriat, ne bir peygamber, ne de bir melek girer” demiştir. Kimbilir belki Said Nursi’nin de bir keresinde “Benim bir dua vaktim var, o anda melaike de gelse kabul etmem” demesi bu sırdandı.

Kur’an-ı Kerim’de genelde kulak yani işitme, görmeden önce gelir ve işitmeye ait lob, görüntü lobundan daha geniş bir alanı kaplar. Ve işitme lobu öndedir. Görme daha arkada. Bir çok kişi üzerinde yapılan deney, işitmenin görmeden daha etkili olduğunu gösteriyor. Mesela; kişinin, farklı farklı görüntü-ler arasında çocuğunu bulmasını istemişler. Daha sonra da farklı farklı sesler dinletmişler. Sesi görüntüden önce fark etmiş. Zihin, sese görüntüden daha çok duyarlıdır. Ses daha derinlere nüfuz eder.

Evet görüntü daha mekâna bağlı iken, ses mekânsızlığa daha yakın ve daha soyuttur. Ve bilinçaltı için görüntüye göre daha nüfuz edicidir.

Biz üzerlerine tek bir sayha (ses) gönderdik, ağıl çırpısı gibi kırılıp dökülüverdiler.

Kamer, 31

Gizli Telkin, Açık Telkinden Etkili

Gizli telkin, açık telkinden daha etkilidir. Çünkü açıktan olan telkinlere bilinç direnç gösterirken, gizli telkinler herhangi bir dirence maruz kalmadan bilinçaltına akar. Farkında olmadan, sonradan yeşerdikten sonra bilinci etkiler. Eğer ki bilinçaltında, farkında olmadan giren telkinlere karşı bir yazılım yoksa, bilinç tarafından uygulanması ve kabul edilmesi çok daha kolay olur.

Sembol Ve Kelimelerin Bilinçaltına Etkisi

Seslerin, görüntülerin ve kokunun bilinçaltına etkisi olduğunu anlamak bir açıdan kolaydır, ancak sembollerin ve yazıların da bilinçaltı düzeyde etkileri vardır.

Siz görmeseniz, bilmeseniz dahi, mesela üzerinizde taşınan bir yazı bilinçaltını etkiler. Özellikle bazı vefkleri ve sembolleri üzerinde taşıyan insanların aura düzeyinde enerji noktasında farklılaştıkları, insanlık tarihinden beri bilinen bir gerçektir. Majik ve inisiyatik çalışmalarda veya şifa çalışmalarında kullanılan semboller, kolektif bilinçaltının dışında daha üst süper bilinçlerden alınmış yazılımlardır.

Suya Hürmet!

Su üzerinde yapılan deneyler de, çok ilginç sonuçlar vermiştir. Prof Dr. Masaru Emoto, üç yıl mikroskopla su kristalleri üzerine çalışmış ve su kristallerinin söz, bakış, yazı, müzik, düşünce gibi dış faktörlere tepkiler verdiğini tespit etmiştir. Dünyada pekçok yerde konu ile ilgili tebliğler veren Emoto, temiz dağ suyunun berrak ve düzgün kristal yapılar içerdiğini ifade eder. Etkileşime girmeden önceki hali saf ve sevgi yüklü. Fıtrat... Ancak aynı suyun dış faktörlerle etkileşime girdiği anda karşıdakinin durumuna göre şekil aldığını ve su ile konuşulduğunda suyun tepki verdiğini anlatır.

Evet, sanki görünmeyen bir boyutta farklı bir dille iletişim söz konusu. Emoto, 12 yıl boyunca on binlerce deney yapar. “Mesela,” der “Suyun çekilen kristal fotoğrafları o kadar düzgün ve berrak ki, ancak suyun yanında ‘şeytan’ dediğiniz anda kristaller kaotik bir biçime girerken; güzel sözler dinlediğinde veya dua edildiğinde sudaki berrak ve altıgen yapı daha da ortaya çıkıyor.”

Prof. Dr. Emoto, ayrıca Sanacell sağlık firmasının Berlin Teknik Üniversitesi’nde verdiği konferansta şöyle bir bilgiden bahseder: “Su, sadece iyi veya kötü sözlerden değil, hislerden ve bilinçaltındaki yazılımlardan, duygulardan dahi etkileniyor” Suyun, farklı şuur mertebelerine göre tepki verdiğini, sanki hepsini bildiğini ve onların yapısına göre şekillendiğini ifade eder. “Mesela,” der “Heavy metal müzik dinlediklerinde su kristalleri dağılıyor. Küfürlü sözlerde kezâ öyle.”

Kelimeler, yazılar, semboller, düşünceler vs... Aslında bunlar bir tür titreşimdir. Ve varoluşta kesinlikle etkendirler. Kâğıda yazılmış bir kelimenin, suyu etkileyerek, suyun kayıtlarına geçtiği üzerine pekçok deney, birçok kişi tarafında da yapılmış. Ve insan bedeninin yüzde 70’i su!

Evet su, almış olduğu titreşimleri yansıtan, bu titreşimleri bilincin anlayabileceği ve gözün göreceği bir forma dönüştürme becerisine sahip bir yapı.

Hz. İsa (a.s); “Yahya sizi su ile vaftiz etti, bense sizi ateşle vaftiz edeceğim” diyor.

Vaftiz arınmaktır. Bedensel arınma önemlidir. Ancak ondan daha da önemli olan ruhsal arınmadır, yani sevgi.

Bu açıdan asıl olan, suyu sadece biyolojik arıtmadan geçirmek, arıtma tesislerinde ya da fabrikalarda işlemek değil ona daha fazla saygı göstermektir. Yani gerçek arınma, bilinçaltı düzeyde farkındalıktır.

Japonların Deneyimleri

Su, bilinçaltı düzeyden gönderdiğiniz, üzerine yazdığınız kelimelere tepki vermektedir. Prof. Dr. Emoto’nun Türkçe’ye çevrilmiş bir kitabı var. Orada temelde anlatılan mesele bu ve Japonya’da binlerce insan bu deneyi yapmış. Olumlu kelimeler yazılan suların kristalleri çok daha berrak ve net iken; olumsuz kelimeler yazılan kristallerse bulanık, çamur gibi bir etki bırakmışlardır.

Japonya’da binlerce kişi, kendi aile bireyleriyle birlikte aynı deneyi evlerinde yapmışlar. 3 tane pirinç dolu bardak alıp, birinci bardağa “teşekkürler”, İkinciye “aptal” derler. Tüm aile bireyleri her gün bu bardakların önünde durup bunları tekrarlarken, yine hepsi üçüncü bardağı görmezden gelir, ilgilenmezler. özellikle, görür ama görmezlikten gelirler. Oralı olmazlar. Sanki küçük görme gibi.

Sonuç çok ilginçtir? “Teşekkür” denilen bardakdaki pirinç malt benzeri olgunlaşmış bir koku salarak fermente olurken, “aptal” denilen bardakdaki pirinç çürümüştür. Ancak daha da çarpıcı olan, görmezden gelinen bardakdaki pirincin “aptal” denilen bardakdan çok daha önce çürümüş olmasıdır. Yok saymak, aşağılayıcı bir söze maruz bırakmaktan daha büyük zarar vermektedir.

Bir şeyin pozitif veya negatif olarak farkında olmak bir tür enerji vermektir. Zararlı olan bir şeyin farkındaysanız etkisi olur. Farkında değilseniz veya yok fark ederseniz etkisi daha da fazla olur.

Esas tehlikeli olan şey tehlikenin farkında olmamak veya onu yok farz etmektir.

Özellikle bilinçaltına yönelik olarak gönderilen bu telkinlerin farkında olmamak bir yana içimizde hissettiğimiz halde yokmuş gibi davranmak, insanı daha da çıkmaza sokar.

Sorunun tek çözümü vardır: Meseleyi kökünden çözmek, “İlim onu tard eder, cehil onu davet eder.”

Evet, bu gizli telkinler çok faklı sahalarda kullanılıyor. Reklam sektöründen tutun savunma sanayine kadar geniş bir kullanım alanı var. Biz farkında olalım veya olmayalım, bunların etkileriyle hayatımızı sürdürmekteyiz.

Tabii bunlar karşısından kendimizi, yani ruhumuzu, bilincimizi ne kadar koruyoruz ve nasıl korumalıyız? işte kitabın bundan sonraki kısmı bunu açıklayacak.

* * *





Subliminal Mesajlar ve Kur’an-Cevşen-Celcelutiye Üçlüsü


Buraya kadar ifade etmeye çalıştığımız bilgiler, genelde, bu tekniği menfî olarak ve kendi şahsî çıkarları doğrultusunda kullananların yaptığı çalışmalar. Evet çok etkili bir ilkeyi kullanıyorlar. Ama şahsî çıkarlarına. Bütünün hayrına değil.

Peki bu teknik müsbet anlamda, yani insanlığın hayrına nasıl kullanılabilir?

İnsan, şer güçlerinin kendisini robotlaştırmasından nasıl kurtulur?

İşte tam da burada yapılması gereken, bilinçaltına müsbet telkinleri aşılamaktır. Müsbet telkinlerin en iyisi ise ilahi hakikatlerdir. Yani Kur’ân’dır, Cevşen’dir, Celcelutiye’dir. Aslında, İlahi olan, sizin için en iyi olanın ne olduğunu sizden daha iyi biliyor, ilahi olanın telkin ve ayetleri, sizi tamamıyla “süper bilinç” konumuna çıkarmayı amaçlıyor. Süper bilinci bir önceki bölümde değinmiştik.

İlahi telkinler, daha kuşatıcı, kapsamlı ve sadece bu dünyaya yönelik değil, tüm hayatınızı kaplayacak çözümleri ve deneyimleri bilinçaltına ekiyor.

Bu mesajları da, ses veya görüntü ile çok farklı şekillerde bilinçaltına göndermek mümkün.

Subliminal Mesajları Müsbet Yolda Kullanmak

Subliminal mesaj tekniğiyle yapılan tüm bu şer faaliyetlerini öğrendiğimde, aklıma tek bir şey geldi: Madem bu teknik insan üzerinde bu kadar etkili; öyleyse bu tekniği Kur’ân âyetlerine uygulasak, ses dosyalarına Kur’ân’dan âyetleri, Cevşen’den ve Celcelutiye’den şifreleri yerleştirsek... Hatta Resûlullah’ın dilinden bazı şifâ dualarını orijinal metniyle bilinçaltı tarlasına eksek...

Ve yaptık bunu değerli okuyucular! Bu zamana kadar verdiğim eğitimlerde, metafizik konularda bana danışanlara uyguladım ve inanılmaz sonuçlar aldım.

Çalışmamız, tamamıyla Kur’ân, Cevşen ve Celcelutiye üçlüsüyle insan bilinçaltını yeniden kurmaya yönelik. Evet, bıçağı adam öldürmekte de kullanırsınız, ameliyatta da. Ses, bir kavmi helâk da eder, ölmüşü diriltir de. Her şeyin müsbet ve menfî iki kısmı var.

Dolayısıyla bu subliminal kayıt tekniğinin hayra kullanıldığı sahalar da var. Özellikle kişisel gelişim kasetleri ve motivasyon çalışmalarında kullanıldığını da biliyoruz. Ancak bunların hepsi netice itibariyle sınırlı alana hitap ediyor.

Elbette bu telkinler, vahyin sonsuzluğunda Kur’ân, Cevşen ve Celcelutiye ile hazırlanırsa ki, yaptığımız çalışma budur, insanın gerçek bilinç ve farkındalık sahasına çıkması mümkün olabilecektir. Ve bu telkinleri her amaca uygun olarak hazırlamak da mümkün olabilmektedir.

Bir Mucizenin Kanunlaştırılması mı?

Bediüzzaman Said Nursî Hazretleri, Sözler isimli eserinin 20. Söz’ünde, peygamber mucizelerinin her birinin bir gün teknolojiye yansıyacağını ve onların belli bir kanun çerçevesinde gerçekleşeceğini anlatır, hatta bazı örnekler verir. Mesela:

Hz. Musa’nın (a.s) asası sondaj âletlerine işarettir. Nasıl ki o (a.s), yerden suyu çıkardı. İşte bu asırda da sondaj ile yerden petrol, su çıkartan âletler var.

Hz. İbrahim’in (a.s) ateşe atılıp da yanmaması mucizesini düşünelim ve bilim adamlarının keşfettiği ateşe, ısıya dayanaklı maddeyi... İtfaiyeciler bunu kullanmaktalar.

Ve hatta ölüleri dirilten Hz. İsa’nın mucizesi, bugün tıbba yansımış ki normalde ölmesi gerektiği halde, bitkisel hayatta geçici süre yaşayabilen hastalar var.

Ve kuş dilini kullanan Hz. Süleyman’ın (a.s) bir günde havada gezip iki aylık mesafeyi kat etmesini uçaklara örnek göstermek mümkün. Yine Hz. Süleyman’ın (a.s) Belkıs’ın tahtını yanında görmesi hadisesinin bugün teknolojik olarak gerçekleştiğine dair işaretler var...

Saati ilk bulan İdris nebinin (a.s), demiri yumuşatan Hz. Davud’un (a.s) hepsinin gösterdiği tüm bu olağanüstü haller, insanlığın terakkisi ve rahatlığı için sadece birer örnektir.

Ve Bediüzzaman devamında der ki:

“Cenab-ı Hak sanki insana diyor ki: Ey insan! Bir kulum, bana abd oldu, kul oldu, ona böyle bir mucize verdim. Sen de nefsin tembelliğini bırakıp varlıktaki bu kanunu keşfedip kullan, sana da yol açık. Yani varlıktaki bu çekirdek bilgiyi, mucize noktasında yansıyan bu bilgiyi, sen de ilmine yansıt, aç ve sünbüllendir.”

Evet, Ceııâb-ı Hakk’ın izni ile gerçekleşen peygamber mu’cizeleri, bir kanunla, ilke ile, farklı noktalardan ilme, teknolojiye yansıtılabilir.

20. Mektub, bir açıdan bu meseleden bahseder.

Hatta bilim adamları, bilgisayar teknolojisiyle, beyne, hedeflenilen programı yükleyip bir günde yabancı bir dili konuşturma projesi üzerinde çalışıyorlar. Bu duygu insana nereden gelir? Bu mümkün müdür? Evet Hz. İsa’nın (a.s) havarileri, mucize suretinde, bir günde bu işe vâkıf olmuşlardır. Bir gün, yataklarından, tebliğe gidecekleri ülkenin dilini bilir bir şekilde kalkmışlardır.

Şimdi bizim çalışmamız da bir açıdan şunu hedefliyor (belki böyle bir durumun kanunlaştırılması):

Sahabe öyle saf bir bilinçle Kur’ân’ı okuyordu ki, o anda hayatında kesin dönüşü gerçekleştiriyordu. Veya Hz. Resûl’ü (a.s.m) gören, sohbet-i nebeviyeye bir dakika mazhar olanın eski benliği ölüyor, yerine bambaşka bir ben geliyordu. İslâm’dan önceki Ömer, İslam’dan sonraki Ömer gibi. Bunlar hep bir tür mucize idi.

Peki bu asırda acaba sohbet-i nebeviye yakın bir tesiri kendi hayatınızda yaşayabilir, yaşantımıza yansıtabilir veya onu kanunlaştırabilir miyiz?

İşte bilinçaltını Kur’ân ile yeniden programlama ve inşa etme çalışması, inşallah böyle bir duaya, böyle bir mucizeye âyine olma niyetinde ve bu potansiyeli içinde barındırıyor. “Anam babam sana feda olsun ya Resûlallah” diyen sahabenin hissetmiş olduğu kaynakla irtibata geçmenin ilmî boyutunu gösteriyor.

Size iki şey bırakıyorum, eğer ki onlara sımsıkı sarılsanız kurtulursunuz. Biri Kur’an, diğeri sürınetimdir.

İşte bu çalışma “Kur’ân’a sımsıkı sarılmanın” farklı bir düzlemdeki açılımını gösteriyor.

Âyet ve duaları, ses altına yerleştiriyoruz

Telkinleri gizli göndermenin esas sebebi, daha önce de kısaca belirttiğimiz gibi zihnin direncine takılmasını önlemek. Telkinler, direkt bilinç altına aktığında daha güçlü yeşermektedir. Eğer bilince gelip oradan bilinçaltına akarsa, zihnimiz onun hakkında yorum yapar, onu kendileştirir veya yanlış anlayabilir. Neticede direnç gösteririz. Böylelikle mesaj tam yerini bulmaz.

İşte gizli telkin yoluyla bilgi göndermek, kaleyi içten fethetmek gibidir.

Burası çok önemli. Çünkü, biz de âyetleri ve bazı şifreli duaları gizli olarak müzikler altına yerleştiriyoruz.

Müzik seçimi tamamıyla danışanın tercihine kalmış. Mesela su sesi, ney sesi, klasik bir eser, new-age tarzı bir müzik vs... Zaten burada önemli olan, müziğin kendisi değil; onun altında bulunan, kulakla duyulamayacak, ancak bilinçaltı tarafından algılanabilecek Kur’ân âyetleri, sembolik şifreli dualar. Maksat, bu seslerin bilinçaltına akmasını sağlamak.

“Müziklerin altında neler var? Bu müzikleri dinlerken bilinç altıma neler akıyor?” diye merak edenlere de, alttaki telkinlerin yazılı metinlerini veriyoruz. Hatta sırf müziksiz halini de dinlemek mümkün veya metinde yazılı hali var, daha öncesinden incelenebilir. Çünkü bu kadar etkili ise, elbette kişi bilinçaltına nelerin aktığını bilmek ister ve bu konuda güvenmek ister.

Kur’an âyetlerini bilinçaltına göndermenin önemi

Mesela; siz Kur’ân’dan bir âyet dinliyorsunuz. Ne dinlediğinizi biliyorsunuz. “Şu âyeti dinliyorum” diyorsunuz. Ve ona göre de yorum yapıyorsunuz. “Bu şu anlama gelir, hatta şu tefsirde şöyle dinlemiştim, filanca hoca da böyle demişti” vb. yorumlar yapıyorsunuz. Farkında olun veya olmayın, bilinçaltı onu, hakkında çağrışımlar yaparak işlediği için oradaki bir kelime, o esnada hocanın ses tonu veya yaşadığınız bir olay her ne ise, hakkında yorum yaparak bilinçaltına kaydeder. Yani o mesaj, bilinçaltındaki diğer klasörlerle bağlantılı olarak yorumlarını ve yazılımını oluşturur.

Dolayısıyla, Kur’ân’ın esas vermek isteği mesaj, ‘size göre’ olmaya başlar. Farkında bile olmadan, belki de içsel tepki gösteriyorsunuz, ana mesaj sizin zihninizle bulanık hale geliyor. Neticede âyet saf bir şekilde değil, bilincin sınırladığı ölçüde bilinçaltına akıyor. Kur’ân’la tam bir uyumlanma söz konusu olmamış oluyor. Basit bir ifadeyle; tohumun ana yazılımı bilinciniz tarafından veya bilinçaltındaki geçmiş bilgiler tarafından bloke ediliyor. “Bu böyledir, bu böyle değildir” dedikçe, oradaki safiyeti almak yerine, yeni yazılımlar oluşturuyorsunuz.

“Siz bilemezsiniz, Allah bilir” deniliyor tekrar edilen bir âyet-i kerimede. Ne var ki, genelde biz biliriz! Bizim cemaatimiz, bizim tarikatımız, hatta benim şeyhimden iyi bilen yoktur! Bu, nereye gider biliyor musunuz? “Aslında en iyi ben bilirim!” Çünkü benliğin farklı açılımları vardır. “Bizim grup”, aslında “ben”in “biz” düzleminde açılımıdır. Oradaki “biz” değil, aslında “ben”dir.

îş (din)lerinde ayrılığa düşerek parça parça olmuşlardır ve her fırka kendinde bulunanla sevinmektedir.”

Müminun, 53

Peki saf ve net olan mânâ ne diyor? Aslında bu saf olma, bütüncül olma demektir. Filanca bilinç düzeyindeki insana, kültüre veya anlayışa göre değil. Bütün hepsini kuşatan mânâsı ile Allah ne diyor? Nasıl bir mozaik çizmiş. Bütüncül olan, hepsini kapsayan ne anlama gelir? Benim bütünü okumam lazım ki, aradaki parçaların da hakkını verebileyim. Mutlak Rezzak olan, rızık sofrasından sadece et veya ot vermiyor. Her çeşit mahlukatın her çeşit rızkını gönderiyor. Mesela meleklerin rızkı zikirdir. Gözün rızkı güzel görmektir. Kulağınki hayır olan şeyleri işitmektir. Dolayısıyla mutlak rızk, sonsuz. Ama biz, rızkı sadece et veya ot yemekten ibaret sanırsak, farklı varlık mertebesindeki oluşumların farkına varamamış oluruz ve onların her biri potansiyel olarak bizde olduğundan dolayı o manalar da açılmamış olur. Eksik kalmış oluruz.

Hz. Mevlana der ki; “İrfan sahibi olan kişi, beş duygudan da kurtulmuştur, altı yönden de. O, sana, bu duyguların ve yönlerin ötesinden haber verir, irfan sahibinin işaretleri, ezelî işaretler olmuştur. Onlar bütün vehimlerden kurtulmuş, yapayalnız bir köşeye çekilmişlerdir, insan bu altı köşeli duygular kuyusundan çıkmadıkça can yusufu nasıl olur da kurtulur?”

Can Yusufu burada vahyin safiyetini temsil eder. Bütüncül bakış neticesindeki sonsuz güzellik. Her yönden gelen güzellik...

Fil hikâyesini bilirsiniz. Hani körlerin fili tarif etmesi. Filin kuyruğunu tutan, “Fil eşittir kamçı” demiş. Filin ayağını tutan “Fil eşittir sütun” demiş. Oradan biri kızmış “Siz ne saçmalıyorsunuz, ne diyorsunuz” demiş “Fil dediğiniz şey, kocaman bir hançerdir, hem de ondan iki tane var.” Meğer dişini tutmuş. Öbürü, diğerlerine gülmüş “İyi ki ben varım, yoksa lahana yaprağı gibi olduğunu bilemeyeceklerdi” demiş. O da meğer kulaklarını tutmuş.

Hakikate, Kur’an ve varlığa muhatap olmamız da, aslında bir açıdan böyle.

Sözün kısası; tüm çabamız, “Allah, Kur’ân’la bana gerçekten ne diyor?”

Daha ötesi, “Kur’ân saf bir şekilde bende nasıl yaşanır hale gelir?” düşüncesi. Burası da çok önemli. Çünkü bir şeyi anlamak ayrıdır; yaşamak ayrıdır. Anlamadan yaşadığımız o kadar çok şey var ki... Bunların hepsi, bilinçaltı düzeyden gelir.

Hatta anlamadan yaptığımız şeyler, anlayarak yaptıklarımızdan daha fazladır. Nefes alıp vermeyi öğrenmedik, ama alıp veriyoruz. Onunla doğduk. Hatta nefes alıp vermeye çalıştıkça, biyoritminizi bozarsınız. Bazı şeylerin içine sınırlı bilinç girerse, o şey yaşanmaz olur.

Her doğan, İslâm fıtratı üzerine doğar, daha sonradan anası babası onu Yahudi, Hıristiyan veya Mecusi yapar.

Hadis-i Şerif

Evet âyeti, tohumu sorgusuz suâlsiz, yani bilinçli zihne takılmadan saf bir şekilde içime almalıyım. Bu, bilincin yapacağı bir şey değildir. Tohumlar gizli ekilir. Her şeyi ile kabul etmeliyim. En ufak bir kendimce anlamak, tohumun ana yapısının eksik akmasını sağlayabilir.

Mesela; “cami” derken, hepimizin aklına, betondan yapılmış minaresi olan yapılar gelir.

Halbuki bu kelimenin bilinçaltındaki yazılımı, toplumsal birliktelik ve dayanışmadır. Cem olmaktır. Ama aklımıza ilk gelen, bu değil, minaredir. Bilinçaltına cami tohumunu ekerseniz, bilince takılmadan bilinçaltının rezonansında “cami cami cami” diyebilirseniz, bu telkini oraya gönderebilirseniz, bir süre sonra sizde de cem olma, birliktelik ve dayanışma duygusu gelişir. Böylelikle, bu bilginin hayatınızdaki açılımını seyredersiniz. Siz artık önceki siz değilsinizdir. Daha önceden içine kapanık olan, toplumdan kopuk olan siz gitmiş, yerine bambaşka bir kişilik gelmiştir. Bu bilgi, saf hali ile bilinçaltına ekilirse, siz bir açıdan isteseniz de, istemeseniz de cami manasını yansıtırsınız. Hatta bu müziği dinleyen ve altında ne olduğunu bilmeyen kişi için bile bu durum söz konusudur. Çünkü, müzik altındaki bu “cami cami cami” telkinini bilinçaltı algılıyor ve bir süre sonra kişide saf olarak ekilmiş bu bilgi açığa çıkıyor.

Evet, yıllarca bu teknik menfî, negatif planda kullanıldı.

Bizim amacımız, sınırlı bilinci sadece deryaya karıştırmak.

İkra Örneği

Mesela “İkra (Oku)” emrinin biz sadece kitap okumak olduğunu biliriz. Veya düşüncemizle bunu geliştirir, “Hayır, kâinatı okumaktır” deriz, “Kur’an okumaktır” deriz vs. Bilincin zorlaması ile ikra hakkında konuşuruz. Ancak bir şeyin hakkında konuşmak, onun etrafında dolanmak demektir. Çeperdesin yani. Merkeze düşmemişsindir. Olmamışsındır. Hani “Dans etme, dansın kendisi ol” derler ya. Dansın merkezine düşmek, dans olmak ayrıdır. Fıtrî olan, yapmaya çalışmak değil, olmaktır.

Sadık Efendi öyle dermiş: “Kırk yıldır Allah’la sohbetteyim, halk beni vaaz ediyor sanıyor!”

Evet, mesele, o şeyin içinde erimek, kaybolmak, onunla olmak. işte bunu adı, akıştır.

Orada, tanım ve kelime yoktur. Saf farkındalık ve yaşam vardır. Salih amel, yapılan işle bütünsellik içinde olmaktır ve ihlâs sırrıdır. Sadık Efendi, ihlaslı amel için “Öyle bir eylem ki, melek bilmez ki yaza; şeytan bilmez ki boza; kul da bilmez ki onunla Allah’a nazlana” der.

Evet tam anlamı ile bütünsel olarak o şey olmak. “îkra olmak”, “cami olmak”, “şifa olmak”, “barışık olmak” (İslam), “Kur’an olmak”...

Yoksa işin içine girmeden veya o senin içine saf bir şekilde akmadan, kendini o zannedersin, ama aslında olan bu bir zandır ve maalesef genel durum bazen böyle olabiliyor.

“Sana göre Muhammed (a.s.m)” ile “ona göre Muhammed (a.s.m)” arasında dağlar kadar fark var olabilir. O olmazsan, onu dışarıdan seyredersin, bu ise “hakkında” olur.

Evet “Îkra” kelimesinin bilinçaltı safiyetindeki yazılımı, bütünsel ve tevhid bakışıdır. O nazarla varlığı yaşamak ve olmaktır.

Yine “Biz Kur’an’ı indirdik” âyetini dinleyince aklımıza gökten inen bir kitap gelir. Ama bu âyeti bilinçaltı düzeyde açarsak, o zaman inen her şeyin âyet ve kâinatın büyük bir Kur’ân olduğunu görebiliriz. Görmenin ötesinde sonsuz yaşama sanatını elde ederiz.

Adamın biri varmış. Doğuştan körmüş ve hiç gözleri açılmamış. Çok meraklı olan bu adam, sürekli çevresindeki insanlara, dağlar, denizler, balıklar, kuşlar vs. hakkında sorular soruyormuş. En merak ettiği şey de, insan yüzü imiş.

Bir gün nasıl oldu ise, inanılmaz bir şekilde birdenbire gözleri açılmış, ama sadece üç saniyeliğine. Evet, sadece üç saniye açık kalmış ve o anda da karşısında bir horoz başı varmış, ilk ve tek gördüğü şey oymuş.

Arkadaşları da heyecanlanmış, kendisi de.

Ve hemen arkadaşlarına sormuş: “O gördüğüm neydi?” Demişler ki: “Horoz başı.” O zaman “Tamam” demiş, “Şimdi, onun üstünden bana denizleri, kuşları ve özellikle de insan yüzünü anlatın. Deniz dediğiniz, o sivri olan (gaga) şeye benzer mi? Veya dağlar, o kırmızı olana (ibik) vs...” Arkadaşları da ne kadar anlatsalar anlatamayacaklarını anlamışlar.

Bizim maalesef varlığa bakışımız ve bir şey hakkında olur veya olmaz dememiz, horoz başı kadar! Âlemlerin Rabbi, horoz başından değil, hakikat nazarından varlığı okumamızı ve yaşamamızı nasib etsin.

Dikkat edin, anlamaktan veya hakkında daha çok bilgi sahibi olmamızdan bahsetmiyorum. Burayı yüz defa yazmak isterim. Bir şeyi anlamaktan ve o şey hakkında bilgi sahibi olmaktan bahsetmiyorum. Size daha çok bilgi vereceğimi söylemiyorum. Çok basitçe ve net olarak söylediğim şu:

“Âyeti, bilinçaltı tarlasına en saf hali ile ekmek.”

O âyet, orada öyle boş boş durmaz. Bunu kesinlikle biliyorum. Ki, mutlak hayırdır, insana anestezi uyguluyorsun, ânında etkisi görülüyor. Bu âyetler, maddesel yapılardan daha güçlüdür. Asılları ruhânîdir.

Yaşamaktan ve hayatiyet kesb etmekten bahsediyorum. Yani “İkra” âyeti, tohumu benim içime saf olarak girsin. Bana düşen onu bilinçaltı rahmime almak. Evet, âyetten hâmile kalmak ve ruh çocuğunu, yani hayy sırrını doğurmak! Hz. Mevlana “Herbirimiz, bir Meryem’iz, içimizdeki İsa’yı doğurmalıyız” derken acaba neyi anlatmak istemişti?

Evet, bu beden, Meryem ile temsil edilir. Kur’an’dan üflenen âyetlerle ruh çocuğu doğar. Ama bu, onu ne kadar saf aldığına bağlıdır.

İlem eyyühe’l-aziz! Zikreden adamın, feyz-i İlâhîyi celb eden muhtelif lâtifeleri vardır. Bir kısmı, kalb ve aklın şuuruna bağlıdır. Bir kısmı da şuursuz, yani şuurlara tâbi değildir. (Farkına varmaksızın) husule gelir. Binaenaleyh, gafletle yapılan zikirler dahi feyizden hali değildir.

Bediüzzaman, Mesnevi Nuriye

Âyetler, Sonsuzluğun Potansiyelidir

Kur’an ve mü’min ikiz kardeştir.

Hadis

Bilinç, sembolik ifadeleri aslı imiş gibi anlar. “Adem’i topraktan yarattık” ifadesinde olduğu gibi. Aklımıza, direkt, topraktan yaratılmış bir heykel gelir ve onun içine üflenen bir nefesle bu topraktan heykelin konuştuğunu düşünürüz. Sonsuzluğun potansiyeli olan o âyeti veya esmâyı anladığımız şekilde kaydederiz.

İnsan beyni, inandığı şeyleri görür. Olmadığını düşündüğü şeyleri, göz önünde olmasına rağmen yok farz eder.

Gözleri vardır ancak göremezler.

Araf, 179

Şimdi, Kur’an 18 bin âlemden bahsediyor... Kadir gecesi gökten inen melek ordularından bahsediyor veya ölüm ânında kişilerin yanında olan vazifelilerden bahsediyor. Hz. Resûlullah’ın her daim bizimle ilgilendiğinden bahsediyor. Bu dünyada iken hakkı görmeyenlerin, öbür tarafta da hakkı göremeyeceğinden bahsediyor. Dikkat, görmek illâ ki göz ile değil. Görürmüş gibi ibadetten, hissetmekten bahsediyorum.

Aslında ifade edilmek istenen şu:

İçeride ne varsa, dışarıda onu göreceksiniz. Yani gerçekten iman ettiğiniz şeyleri deneyimleyince, gerçek imanı elde edeceksiniz. Yoksa yüzeyde kalacak...

Ey iman edenler, iman edin!

Âyet

Hz. Ali Efendimiz “Görmediğim Rabbe secde etmem” der. Yine onun başka bir ifadesi, “Perde-i gayb açılsa yakînim (imanım) ziyadeleşmeyecek”tir.

Ki, hadiste ihsan mertebesi vardır, yani Allah’ı görür gibi ibadet etmekten bahsedilir. “Her ne kadar sen onu görmesen de, o seni görmektedir” denilir. Tabii madde gibi kütlesel bir görüşten bahsetmiyoruz. Sadece, herşeyinle hissedişten ve hakikati hakikat ile yaşamaktan bahsediyoruz.

Evet, içeride her şeyi görecek sonsuzluk var.

Öyle mü’minler vardır ki, ben onları hangi sır, hangi nur ile görüyorsam, onlar da beni aynı sır, aynı nur ile görüyorlar.

Hadis

Ama arada büyük bir engel var. İşte bu çalışma, bu engele takılmadan orayı geçmenin çalışması belki de. Eğer ki biz o engele takılmadan mesajı bilinçaltına ekebilirsek, o zaman bilgi saf olarak, tam olması gerektiği gibi girer. Ve öyle bir noktaya kapı açar ki, zaman içinde sizde farkında olmadan çok derin manalar ve boyutlar inkişaf eder, biyokimyanız değişir. “Bunlar da nereden geliyor?” dersiniz. Öyle varlık betimlemesi ve açılımlarıyla karşılaşırsınız ki, hayretten hayran olma boyutuna geçersiniz. Ve hayran olduğunuzla bir daha ayrılmamak üzere dostluk kurarsınız. Her şey sizinle olur. Zaten amaç bu değil miydi? Nefsi terbiye, yani kıvama getirme, işte siz de, tam bunu yapıyorsunuzdur. Bilinçli zihnin haberi dahi olmadan ona içten içe ilaçlar veriyorsunuz. Verdiğiniz ilaç kesinlikle İlâhî. Evet, âyetler yani. Nefis çocuk gibidir. Ve bu çocuk, hasta. Siz çocuğunuza nasıl ilâç verirsiniz? Aspirini suyuna karıştırırsınız. Böylelikle kaleyi içten fethediyorsunuz.

Madem bilinçli zihin sürekli dırdır ediyor. Teslim alamıyorsunuz. Her şey hakkında yorum yapıyor ve sâfıyetini kaybediyor. O zaman arka kapıdan girin ve sahte olanı aşıp hakikat tarlasına tohumu ekin.

Bu, Avustralya’ya araba veya uçakla gitmeye benzer. Araba ile gitmeniz için kilometrelerce tüp geçit yapmanız lazım. Ama uçakla böyle bir sorun yok.

Varlıkta gelişim, hep içten dışadır. Dıştan içe gelişen, büyüyen bir şey yok.

Onun için Bediüzzaman, “En önemli daire kalp ve mide dairesidir, iç dairedir” der. Daha sonra aile, daha sonra millet, daha sonra kâinat dairesi gelir.

Sorunları dışarıdan halletmeye çalışıyoruz. Biz iç dairede tam olursak, varlık da bizim içimize göre şekillenir. Ebû Cehiller yine olacak, ama bu sefer onlar sizdeki aydınlığı göstermeye yarayacak.

Buddha, aydınlandığı zaman köyüne geri dönmüş ve halk, ailesini terk ettiği için ona çok kızmış, hatta hakaret etmişler. Tüm bu bağrışmalar ve hakaretler bittikten sonra, Buddha “Hakaretiniz bitti mi?” demiş. Halk “Evet. Peki bunun karşısında bize birşey demeyecek misin?” deyince “Hayır” demiş. “Ben artık akan bir nehir gibiyim, attığınız ateşten topların hepsi nehre düştü ve söndü. Onlar, bana ait değil, onlar sizin pencereniz. Şimdi izin verin, köyüme ailemin yanına gitmem lazım.”

Hz. Resûlullah (a.s.m), öyle olaylarla karşılaşmış ki... Ama o olayların hiçbiri, onun imanına, içindeki en derin noktaya zarar vermemiş. “Bir elime ayı, bir elime güneşi verseniz, bu davadan vazgeçmem” demiş.

Tasavvufta damlanın deryaya karışmasından ve orada damlanın kaybolup derya olmasından bahsedilir. Derya ki, her şeyin aslıdır. Damlanın derya olması ise, damlanın, aslı ile deryayı seyretmesinin adıdır. Evet, zerresin ama kâinata gebesin. Saf mesajı, bilinçaltı düzeyde doğurduğunda yine etin, bedenin, kanın olacak, yine damlalığın olacak, damla iken karşılaştığın olaylarla karşılaşacaksın, bilincini yine kullancaksın, ama bu sefer o bilincin olaylara yaklaşımı farklı olacak.

Doktorun, kolu kopmuş bir adama yaklaşımı ile, ilk defa kan gören ve kandan korkan bir insanınki bir değil. Kan kötü değil, kol kopması da öyle. Çözüm ne ise, onu yapalım. Kötü olan, onu öyle bırakmak veya kaçmak. Evet damlanın bakış açısı derya olursa, o zaman eylem nitelik kazanacak ve o halden çıkan her eylem sanat olacak. Sanat, varlığın birbiriyle uyumudur. Her şey, aslına ve fıtratına uygun olacak.

Hoş geldin sonsuz özgürlük ve özgünlük! Ve razı olunan makamın adı!

* * *

Evet, ifade etmeye çalıştığım, sınırlı bilince dokunmadan bilinçaltına ekilen tohumların orada yeşermesi, yani süper bilinç safhaları ile irtibata geçmesi ile yeniden bir doğum yaşamak. Bu bir dönüşümdür. Bu “ölmeden önce ölmektir”.

Evet, belki gördüğünüz şeyler yine aynı olacak, ama aradaki derin farkındalık kendini gösterecek. İbrahim (a.s) görünüşte ateşte idi ama orası gül bahçesiydi aslında. Ağaçlardaki kuşları belki de cennet ruhları olarak göreceksin. Tıpkı Bediüzzaman’ın, tefekkür halindeyken penceresine gelen kuşları, Kur’ân’a hizmetini alkışlayan melâike olarak gördüğü gibi. Ya da gökgürültüsünü işittiğinde, “Melek-i Ra’dm (Gökgürültüsü meleğinin) şiddetli tesbihatıdır” demesinde olduğu gibi. Veyahut da kedinin mırmırlarını, açık bir şekilde “Ya Rahim! Ya Rahim” olarak işittiği gibi, vs...

Varlıkta daha önce duymadığın sesler duyacaksın.

Kısaca halkın gözünde deli veya garip olabilirsin, ama Hakk’ın gözünde veli olacaksın.

“Sihirbaz ve büyücü” demişlerdi onun (a.s.m) için. Varlıktaki ruhânî gidiş gelişler ve dahi bu zamana kadar hep anlatılan olaylar, bu sefer aslı ile seyredilecek.

İlk buluşmalarından önce Şems, Mevlana hakkında halka soruyor “En çok neyden hoşlanır? En sevdiği, dikkat ettiği şey nedir?” diye. Halk da, onun temiz giyimli insanlardan çok hoşlandığını, onlara ayrı bir değer verdiğini söylediği zaman, Şems, en kötü kıyafetlerini giyiyor ve toza toprağa bulanıp onun yanına gidiyor. Sırf sınırlı bilinci devredışı bırakmak için...

Ve devamında, Şems’in ilk yaptığı şey, Mevlana’nın tüm kütüphanesini (sınırlı bilincini) havuza doğru itmek oluyor. Evet, kütüphanenin arkasında büyükçe bir havuz vardı ve tüm kitapları oraya deviriyor. Mevlana’nın orada çok değerli kitapları vardı. “Hadis kitaplarım vardı. Şimdi ben ne yapacağım, nereden bir daha bulacağım?” dediği zaman Şems, “İstemez misin artık hadisi kitaba değil, direkt ona sorasın?” deyince, orada beliren kişi Hz. Muhammed (a.s.m) oldu.

İnşallah bu çalışma, senin hayatında Şems ve Hızır etkisi yapar. Ki, aslında o boyuta kanal olmuş bir çalışmadır.

Evet kütüphane, yani sınırlı bilişler ortadan kalkınca zaten her zaman var olan hakikat senin tarafından da görünür olur.

Hiç bilenlerle bilmeyenler bir olur mu?

Zümer, 9

Kelimeler anahtardır

Önce kelam vardı.

Tevrat

O, bir şeyin olmasını istediği zaman ‘Ol!’ der, o da oluverir.

Kur’an, Yasin, 82

“Ol” emri, yani “Kün!” tek bir kelimedir. Ve her şey, bu kelime ile oluverir.

Kelimeler anahtardır. Bilinçaltımızda açacağı hazineler vardır. Asıllarının yazılımı (yaşantı hali) bilinçaltına kodlanmıştır. Potansiyeldir. Ve süper bilinç safhaları ile sürekli irtibat halindedir. Bir etki ile açılmayı bekler. Doğru programlanan bir bilinçaltı, deneyimsel bilgiyi bilince yansıtır.

İkisinin buluştuğu noktada marifet, yani gerçeği ile bilmek kendini gösterir. Buna uyumlanmak deriz.

Bu, şimdiki hali ile tam olarak gerçekleşmez, çünkü bilinçli yapımız hep kendince isim koymaya çabalar ve ana mesaj safiyeti ile değil bulaşıklığı ile akar.

Kelimelere yüklemiş olduğumuz manalarla, onların enerjisini bloke ederiz. Çok güçlü gelir ancak biz onu absorbe ederiz. Hatta bazı kelimeler vardır, ülkeler arasında enerji patlamasına, savaşlara sebep olabilir.

Mesela şeriat kelimesini ele alalım. Varlıktaki ilkeselliğin adıdır. Ve bunu, yani kanunu koyan Allah’tır. Türkçe’de kanun, yasa, yazılım, program vs. ne ise Arapça’da da şeriat odur. Mesela yerçekimi, Allah’ın bir şeriatıdır. Rüzgârın esmesi öyle. Ama bu kelime, bizim toplumumuzun bilinçaltında çok farklı bir şekilde kodlanmıştır. Ve siz, o kelimenin yüksek enerjisinden istifade edemezsiniz. Dolayısıyla bu kelime, ki aslında her kelime bilinç altı için bir tohumdur, aslı ile açılmaz. Dolayısıyla siz, Allah’ın bu ilkeselliğini bilmediğiniz için varlığın o boyutu sizde eksik kalır.

Her kelimenin kendine ait bir enerji düzeyi vardır. Şeriat ile ilke aynı anlama gelir. Ancak enerji düzeyleri farklıdır. Ve bu noktada Kur’ân kelimelerinin ve esmâların yerini hiçbir şey tutamaz. Burada örnek vermek için, şeriat yerine başka bir kelime de bulabilirdim. Ancak bu kelimeyi özellikle seçtim. Çünkü şeriat kelimesini bilinçaltında negatif yazılımda olan birinin tüylerinin nasıl diken diken olduğunu hissetmesi ve kelimenin bilinç altındaki yazılıma göre kişiyi nasıl etkilediğini görmesi için yazdım.

Halbuki bu kelimenin bağlantılı olduğu enerji kanalı sizde açılsa, siz çok daha özgür olursunuz. Ama bu kelime, öyle kötü yazılmış ki insan bilinçaltında, dolayısıyla o yüksek enerjiden istifade edemiyor. Bunu başka şeyler için de düşünmek mümkün.

“Allah” Kelimesi

Şimdi, Cennet yurdu dilinin Arapça olduğuna dair hadisler var. Mesela; bakın Allah kelimesi ile tanrı kelimesi arasında dahi ne kadar fark var. Allah kelimesinin dokunduğu noktalarla tanrı kelimesininki çok farklı.

Hollandalı bir psikiyatr olan Vander Hoven, bununla ilgili bir araştırma yapıyor. Üç yıl ses üzerine, diller üzerine çalışıyor ve insan üzerindeki etkilerini araştırıyor. Kendisi Müslüman değil. Kur’ân ayetlerinin dizilimi, musikisi ve kelimelerinin titreşiminin, özellikle kalp ve tansiyon hastaları üzerinde, stres üzerinde çok olumlu etkiler yaptığını ortaya koymuş. Ve Kur’ân okuyan ve dinleyen kişilerin, psikolojik rahatsızlıktan kendilerini rahatça uzak tuttuklarını belirtmiş.

Mesela Allah kelimesini söylerken ilk harf olan “elif”/a harfi, solunum sisteminden (respiratory) gelen bir sestir ve nefes alış verişi kontrol eder. Arapça’daki sessiz harf “l”yi telaffuz ederken ise, dil hafifçe üst dudağa değer ki, bu bir duraklamadır. Ondan sonra tekrar aynı nefes kontrolünü yapmak, yani tekrar “la” demek, soluk almayı rahatlatır. Ayrıca son harf olan “h”yi söylerken ciğerler ve kalp arasında bağlantı kurulur ve bu bağlantı kalp atışlarını düzenler. Ve insan sağlığında en önemli ve en birinci etken nefestir. Doğru nefesle iyi olup, düzensiz nefes alış verişle de hastalığa davetiye çıkarıldığını tespit eden Hoven, bu konuda bir tıp merkezinde, gelen hastalarına durumlarına göre belli sayıda Allah demelerini söylüyor ve bu şekilde bir terapi yapıyor.

Şimdi Allah kelimesi, tesadüfi bir kelime değil, isimlerin insan üzerindeki etkileri ve neredeyse tüm kader ile bağlantılı olduğu bilinen bir gerçek, ki zaten onun için babanın, evladı üzerindeki önemli haklarından biri güzel isim koymaktır.

Bu ismin etimolojisinden veya gramer olarak ne manaya geldiğinden bahsetmiyoruz. Bu kelimeyi söylemenin, insan üzerindeki fizyolojik ve psikolojik etkilerini anlamaya çalışıyoruz. Ki bu şahsın yaptığı da bu. insanın solunumunu düzene koyan, kalp ritmini dengeleyen, dolayısıyla tansiyon ve stres gibi, ki tüm hastalıkların temelidir, rahatsızlıkların bu enerji ile iyi olacağından bahsediyor.

“Kur’an şifa ve rahmettir”

Âyette,

Kalpler, ancak Allah’ın zikri ile yatışır, tatmin olur.

Rad, 28

diyor. Şimdi siz, bu âyeti bilinçaltına gönderdiğiniz zaman, zannediyor musunuz ki sadece kalbiniz iyi olacak. Kalb, insanda merkezdir ve insanın daha bunun gibi bir çok merkezi var. Ailesi, duygu dünyası, milleti ve daha bilmediğimiz nice merkezler var.

Bu cümle, fizyolojide bu düzenlemeyi yapıyorsa, sizin sosyal ilişkilerinizdeki tatminsizliklerde ve belki madde ve manadaki tatminsizliklerinizde de şifa olacaktır. Zaten âyet öyle diyor:

Kuran şifa ve rahmettir.

İsra, 82

Dilinizle bunu söylersiniz, ki zaten yaptığınız budur. Ama hangi bilinç düzeyiyle veya hangi durumla?

işte bizim çalışmamız, çok daha derinlere inmek ve bunu, bilinçaltı düzeyde, daha şu anda adını bilmediğimiz, ama etkilendiğimiz sahalara söyletmek, saf mesajı oralara göndermek. Siz farkında dahi olmadan, ama etkilerini yaşayaraktan. Siz, bilinçaltına, bilincinizin yettiği kadar inersiniz veya çıkarsınız, ama oraya uygun bir dille yollanan mesaj tüm birimleri etkiler. Tüm bilinçaltı klasörleri onu resmen emer.

Belli noktalardan belli ritmotrans ile çıkarılan sesler, insan üzerinde çok büyük etkilere sebep olur. Sesin aslı, enerjidir. Çekicin kafamıza düştüğünde kafamızı yaracağını anlar; ama sesin, görülmeyen enerjisiyle insanlar üzerinde etki oluşturmasını çok anlayamayız . Elektromanyetik dalgalar ile ses ile; insan beyninde zaman duygusunu kaybettirme, şaşkınlık hali oluşturma, mekân bulamama gibi durumlar oluşturmak mümkündür. Radyohipnotik sistemlerle bir insanı robot gibi kullanabilmek mümkündür. Bunlar ilmen tespit edilmiştir.

Beyne gönderilen ses dalgaları ile kişinin bazı tepkilerini yok edebilirsiniz. Bazı kararlar vermesini o anda bloke edebilir, geçici olarak duygularını değiştirebilirsiniz. Beynin ürettiği dalgalar tespit edilip, frekansı belirlenip, buna uygun frekans üreterek, zihinsel bir dönüşüm yaptırtmak mümkündür.

İşte bu çalışmamız, aslında tam anlamı ile Kur’ân âyetlerinin insanla kesinlikle uyum içinde olduğunu ve insan beyninin farklı bölgeleri tarafından alındığı takdirde, tüm beyne, dolayısıyla yaşama, dönüştürücü etki yaptığını savunuyor ve bu konuda kesinlikle olumlu neticeler almış. Bunlar, kitabın ileriki bölümünde anlatılacaktır.

Evet, her bir Kur’ân harfinin ve sesinin, aslında beynin belli loblarını uyardığı ve bunların insanla kesinlikle uyum içinde olduğu, Hz. Peygamber (a.s.m) tarafından ve tüm aydınlanmışlar tarafından bize bildirilmiş.

Osho, Tasavvuf Yolu kitabında Kur’an ve Muhammed (a.s.m) için der ki:

“Ben sana Kur’an’ın hiçbir zaman yanlış bir kitap olduğunu söylemedim. Ancak sen şu halinle ölü olduğun için onun içinde ne olduğunu anlayamıyorsun. Ölü olduğun için anlamıyorsun.

“Muhammed (a.s.m) bütüne kabul edildi. Bütünle birleşti. Damlaydı, okyanus oldu. Hira’da büyük bir dans vardı. Kutlayış vardı. Çünkü bir insanın yükseleceği en son noktaya, zirveye çıkıldı. Ve o, büyük hediyeyi aldı. O (a.s.m) zirvedeydi. Sen Hira’da yaşanan o hali yaşamadıkça, ne Kur’an’ı, ne de onu anlayacaksın. Kur’an yanlış değil, Kur’an doğru ve hak... Seninle bütün... Fakat sen, içindeki Muhammed’i keşfetmediğin için onu taşıyorsun, yaşamıyorsun. Bunu taşıma sadece yaşa ve tadına var. Evet sen onu taşıyorsun, onu yaşa tadına var!”

Evet, biz kelimeleri zihnimizde taşıyoruz.

Kur’an’a tam bir safiyetle muhatap olmak

Kur’an’ı dinlerken, ayetleri ve kelimeleri kendi anlayışınıza, kültürünüze, mezhebinize/cemaatinize, mesleğinize, cinsiyetinize, yaşınıza, maddî durumunuza, nefis mertebenize, ilminize, dertlerinize vb. gibi çok faktöre bağlı olarak dinliyoruz.

Tüm saflık ve arınmışlıkla Kur’an’a muhatab olamıyoruz. Ne kadar konsantre de olsak, aklımıza başka manalar gelir ki, insan bilincinin çalışma sistemi budur.

Aslında sahabe, bizim hedeflediğimiz mana ile dinliyordu. Onun için “Anam babam sana feda olsun ya Resulallah” diyorlardı. Ve gerçekten de öyleydi.

Peki tam safiyet ile dinleyen yapı yok mu? İçimdeki nefisle değil, “Kur’an ve mümin ikiz kardeştir” sırrınca içimdeki ikiz kardeşle muhatap olsam ve o tohum bende tam neticeyi verse...

Mesela savaş olan Müslüman ülkelere gidin, onlar cihat âyetlerini en derinine kadar bilir.

Âyete şartlanmışlıklarıyla muhatap olduklarından dolayı da, görmek istediklerini görürler.

Evet, bilinç Kur’an’dan (varoluştan) görmek istediğini görür. Kendisinde olan şeyi görür, olmayanı ise göremez.

Allah binlerce defa kendisinden razı olsun, hocam Haluk Nurbaki “Kur’ân, iman edenin imanını arttırır; inkâr edeninse inkârını. Böyle bir hakikat karşısında duramayacağı için teslim olmazsa, daha da inada biner ve inkârı hepten onu karartır ve mühürler. Velid bin Mugire örneğinde olduğu gibi. Hakkı hakikati görmesine rağmen, Ebu Cehil gibi sırf inadından Müslüman olmadı” derdi.

Hatta Müddesir sûresinde bir ayette şöyle denir:

Biz, cehennemin görevlilerini ancak meleklerden kıldık. Onların sayısını inkar edenler için bir imtihan vesilesi yaptık ki kendilerine kitap verilenler kesin olarak bilsinler, iman edenlerin imanı artsın, kendilerine kitap verilenler ve mü’minler şüpheye düşmesin, kalplerinde bir hastalık bulunanlar ile kâfirler, ‘Allah örnek olarak bununla neyi anlatmak istedi’ desinler. İşte böyle. Allah dilediğini saptırır, dilediğini doğru yola iletir. Rabbinin ordularını ancak kendisi bilir. Bu, insanlar için ancak bir uyarıdır.

Müddesir, 31

Varoluşa, kendi bilincinizle girerseniz, orada aslında bir açıdan kendinizi bulursunuz.

Evet elhamdülillah inkâr etmiyoruz diyebilirsiniz. Bu çok güzel. Peki hangi bilinçle dinliyorsunuz?

Hakkınızda hayırlı olanı en iyi Allah bilir.

Kur’ân-ı Kerim’den kişinin sorununa yönelik âyetleri seçip bunları subliminal ses kayıt tekniği ile ve özel desteklenmiş telkinler ile bilinç altına gönderiyoruz. Tabii Cevşen ve Celcelutiye dualarından bölümler de...

Kur’ân’ı veya aslı vahiy olan bu duaları, bilinçaltının yaymış olduğu dalga boyunda kayıt altına alıp belli bir desibelde (8 ila 12 hertz) belli seslerle, ki bu, su sesi olabilir, ney sesi olabilir veya çok sevdiğiniz herhangi bir müzik sesi olabilir, bilinçaltına göndermek suretiyle bilinçaltını yeniden programlıyoruz. Âyetlerin sesini siz duymuyorsunuz. Ve dahi telkinlerin sesini de. Siz o esnada sadece müzik dinliyorsunuz. Ama müziklerin altına yerleştirilmiş özel telkinler, sizin sorununuza yönelik ve size faydalı olacak telkin ve âyetler, bilinçaltınıza akıyor.

Mesela sosyal fobiniz var ve kendinizi ifade edemiyorsunuz. insanlar sizi anlamıyor veya anlatamıyorsunuz. Ne kadar da kendinizi anlatmaya çalışsanız, o kadar batıyorsunuz, sorunlar çıkıyor.

Bu, bilinç altından gelen bir sorun. O düzeyde halledilmesi gerekli bir mesele. Bu konu hakkında kitaplar da okursunuz, eğitimler de alırsınız, çalışmalar da yaparsınız. Bunlar da etkilidir. Ama hepsi neticede bilinçli zihinle olduğundan bir yere kadardır.

Ne demek bir yere kadar etki eder? izah edeyim:

“Böyle olmamalıyım, şöyle olmalıyım” noktasından hareket edersiniz. Çünkü bu durum sizi rahatsız eder ve haklı olarak kurtulmak istersiniz. Bunu bir sorun olarak düşünür ve ona göre bir durum belirlersiniz.

Çekingen olmayı, kendini ifade edememeyi kötü olarak düşünmüşsünüzdür ve onu düzeltmeye çalışırsınız. “Bu zaten budur, başka nasıl olabilir ki?” dersiniz.

Ancak bilmezsiniz sizin için böyle bir durum mu hayırlı, yoksa zıttı mı?

Allah bilir, siz bilmezsiniz.

Âl-i İmran,66

Öyle şeyler vardır ki, siz onu hayır zannedersiniz halbuki o şey sizin için şer olabilir, öyle şeyler de vardır ki, siz onu şer bilirsiniz, o sizin için hayır olabilir.

Peki bir durumun sizin için hayır mı, şer mi olduğunu nereden bilirsiniz.

Bu tamamıyla bilince ait bir soru. Böyle bir soruya cevap da zihinsel.

Şimdi buna cevap bulmaktan ziyade, sonucun peşinde koşmaktan ve “Bana göre böylesi doğrudur” demekten ziyade “Sırr-ı Kur’ân ile bu durumun istikamete, yani benim için en uygun duruma dönüşmesini arzuluyorum” dediğiniz an, olayın rengi değişiyor.

Şunu demek istiyorum:

İnsanımızın genelde tedavi arayışı, “Doktor, bana şu ilacı ver” şeklindedir. Doktora teslim olmayız. Halbuki doktor, senin için en uygun olanı sana verecek. Bu bize inandırıcı gelmez, çünkü kendimizden başka aslında kimseye güvenmeyiz.

Allah’a güvendiğimizi söyleriz ancak bu konu ile ilgili imtihanlar genelde fiyasko ile sonuçlanır. Vazifeyi yapıp sonucu

Ona bırakmak bize oldukça zor gelir. “Sonuç, benim dediğim gibi olsun” duygusu ve çabası daha baskındır. Çünkü olayın sebebine değil yüzeydeki görüntüsüne takılmışızdır.

Çekingen olmak belki sizin fıtratınız ve insanlardan bir süreliğine uzaklaşıp belki de inzivaya çekilmeniz lazım. Bu durumu, sizde istikamete sokacak bir bütüncül alternatif olmadığından dolayı fıtratınız harici veya sorununuzu anlık ve bilincinizin istediği tarzda çözecek sebep arayışı içinde yaşarsınız.

Evet siz belki kendini ifade edememekten kaçarken... Kendinizi ayrıntılara varıncaya kadar herkese ifade eden bir konuma, belki de sır tutamayan bir hale düşürebiliyorsunuz. Yağmurdan kaçarken insanlar genelde doluya tutulur. Halbuki mesele, yağmurdan kaçmak değildir. Mesele yağmuru anlamak ve bir süreliğine onu kabul etmektir, önce sükûnet.

Kur’an ahlâkında isteme şudur: Allah’tan en hayırlısını, yani sana en uygun olanı istemek. Ancak genelde insanların tarzı şudur: Bir problem varsa, hemen kendilerine göre çözümü de vardır.

Halbuki neyin problem, neyin çözüm olduğunu da tam bilmiyoruz. “Esas musibet, dine gelen musibettir” diyor Said Nursî. Diğerleri ihtar-ı İlâhîdir. Biz, ihtarları anlamak, neden olduğunu bilmek yerine onlardan kaçıyoruz.

“Keşke”lerimiz ve “Böyle olmasaydı, şöyle olurdu”larımız o kadar çok ki hayatta. Bütüncül çözümler yerine anlık ve geçici çözümler peşinde olabiliyoruz çoğu zaman.

Şunu biliyoruz ki, Kur’an ve bu dualar her şeyi ve olayı tek boyuttan değil bütün boyutlarından tahlil eder ve çözer. Sadece anlık ve dünyalık çözümler değil, ebedî ve ahirete yönelik çözümler üretir. Evet siz bilmezsiniz, sizin için şer gibi görünen bir şey aslında hayır olabilir.

Tekrar ediyorum, bu çalışmadaki amaç, size çözümün bilgisini vermek değil. Şöyle şöyle yap düzelirsin, değil. Ne yapmanız veya ne yapmamanız gerektiğini zaten biliyorsunuz. Sorun bilgiyle değil, sorun bilginin yaşanmasıyla ilgili.

Evet bunu zihin düzeyinde açıklamak değil yaptığımız, işin kırılma noktası burası. Bu bilginin bilinçaltına ekilmesi ve siz isteseniz de istemeseniz de o bilginin sizde yaşanılır hale geçmesini sağlamak.

Ameliyattan çıktınız, başınız ağrıyor ve çok da susadınız. Komşunuzun da bir vakit başı ağrıyordu ve baş ağrısını geçirmek için aspirin içmişti. Ve baş ağrısı geçti. Şimdi siz, eğer ki bu bilgiyi kopyala yapıştır yapar, aspirin alır ve su içerseniz ne olur, ölürsünüz. O, o konumdaki bir insana faydalı olabilir ancak, size zararlı. Hatta başınızın ağrıması ve susamanız, ameliyatın iyi geçtiğinin ve iyi olacağınızın işareti. Ne kadar ağrırsa ve susarsanız, o kadar çabuk iyi olursunuz.

Başkasına faydalı olan bir şey, size zararlı olabilir. Çünkü neticede bunların kesinliği ve mutlaklığı yok. Sorun çözmede, mutlak olan, kuşatıcı, yani bütüncül olan çözümler bulunmalı. Gerçek şifa bunlardır. Yoksa bedeni iyi etmek ama ruh boyutundan olayı çözmemek, sadece röntgen üstünde rötuş yapmaya benzer.

Aspirin, bizim sınırlı zihnimizi temsil ediyor. Yani “O böyle yapmıştı da böyle oldu. O zaman bu benim için de geçerlidir” zihniyeti.

Bir hikâye

Adamın biri doktora gitmiş. Doktor, bel ağrısından dolayı film çekmiş ve “Disk kayması var, kesin ameliyat olman lazım” demiş. Fiyatı bildirmiş ve çekeceği acıdan bahsetmiş. Hasta “Başka yolu yok mu?” deyince, doktor:

“Var. Hem daha kolay, hem daha ucuz.”

Hasta, merakla sormuş:

“Nedir?”

Doktor:

“Röntgen üstünde rötuş yaparsam, bu diski yerine oturtmuş gibi gösterebilirim” demiş.

Evet genelde bizim sınırlı çözümlerimiz böyledir. Acı içten içe devam eder ve biz yokmuş gibi davranırız. Veya o acı, başka bir acıya dönüşür. Veya o acıyı, başka bir acı doğuracak yöntemle sustururuz. Başka bir boyuttan acı doğururuz.

İşte tüm bunlar sadece zararlı otu yüzeyden yolmak.

Mutlak çözüm şudur: Kaş yapayım derken göz çıkarmamaktır. Sen orada zararlı otu yoluyorsun, ancak onu yolarken tohumlar tek tek patlıyor ve etrafa saçılıyor, farkında değilsin.

Kötü dediğin şeyden kaçarken enteresan yollar içine giriyorsun. Halbuki o kötü, seni bir hamle sonra büyük bir felâketten kurtaracak. Ne biliyorsun?

“Aman çocuğum düşmesin” diye sürekli peşinden koşuyorsun. Niye? Düşerse, dizini kanatır, belki mikrop kapar; kafasını vurabilir, tehlike sonuçlar doğurabilir. Olabilir?! O zaman ne yapmalıyım? Peşinden koşmalıyım. Sonra o çocuk oluyor bir embesil. Annesinden ayrılmayan ve kendi ayakları üzerinde duramayan bir embesil. Geçmiş olsun...

Senin farkında olmadan her olaya getirdiğin müdahale ve çözümün, yeni yeni sorunlar doğuruyor. Çünkü olaya zihinsel yaklaşıyorsun. Sorunun kaynağına değil, yüzeyde açığa çıktığı hale bakıyorsun.

Babanla arandaki sorun yüksek tansiyona sebebiyet verebilir. Ve sen tansiyonu düşürmekle uğraşmaktasın. Tansiyonu düşürmek, kısa sürede çözümdür. Ama ana noktadaki sorununu çözmez. Sorun halen devam eder ve yeni hastalıklara kapı açabilir. Çünkü o, sorun değil. O, sorunun sende yansıması. Hatta babanla aranın bozulması, daha derinde varlığı okumakla ilgili. Aynadaki yansıması tansiyon. Daha derindeki problem, varlığı okumakla ilgili.

Yani yarın babanla değil başka biriyle de aran bozulabilir. Tansiyon olmaz, başka bir hastalık da çıkabilir. Sorunsuzluk âlemine girmeden, ki gerçek şifadır, hiçbir şey halledilemez. Ve Kur’ân’ın her bir manası, sonsuz boyutları ile, seni, bulunduğun noktadan oraya çıkartabilir. Hastalık, musibet, sorun vs... Sadece senin hakkı hak ile bilmen için bir kurgudur. Bütün bunların hepsi oyun ve kurgu. Sana tek bir şey anlatılmak isteniyor. Bakış açını değiştir. Kendini bil. O zaman her şey değişecek. Tansiyonu iyi etmekle sadece kendini daha iyi hissedeceksin ama iyi olmayacaksın.

İyi olmak bütün olmaktır. Bir zat öyle demişti:

“Bana gelen insanlar, benden hemen bir zikir, bir kelime isterler. Ancak onlar, dinmeden sakinleşmeden onlara bir esmâ vermem. Çünkü o hırs ile kendi isteklerini gerçekleştirmek peşinde koşarlar. Belli bir hedef belirlerler ve sadece ona yönelik çalışma yaparlar. Araya benlikleri girer. Yani indirgenir, çözüm tam anlamıyla olmaz. Ve işin, tüm büyüsü kaçar. Bütüncül çözüm, ancak bütünü içeren bilginin yaşanmasıyla gerçekleşir, işin ruhu bütünlüktür. Ama insanlar, sınırlı çözümlerle kendilerini kandırırlar.”

“Kalpler ancak Allah’ın zikri ile mutmain olur.” Saf bilinçle yapılan zikrin içine benlik girmediği için şifa külliyet kesb eder, yani bütüncül bir kapsam kazanır. Sonuçla ilgilenmezsin. Belki beklediğin gibi sonuç almazsın, ama tatmin olursun. Her halükârda tatmin olursun.

İşte âyetlerin insana yaptığı şey, tam anlamıyla bu. Âyetler, sizin için en uygun ve olması gerekeni gerçekleştirir ve buna zemin açar.

Aslolan bilmek değil, yaşamak

Mutlak olan çözüm sadece bilgi değildir. Deneyimdir. Olmaktır. O da ancak mutlak bir kaynaktan gelmeli. Mutlak olanı yansıtmalı. Sizi her boyutunuzla bilen ve tanıyandan ve sizin fıtratınızla uyum içinde olandan gelmeli. “Kur’an, mü’minler için şifadır” diyor bir ayet.[2] Ve Kur’an’ın her şeyi şifadır: Dinlemesi, okuması, yazması vs...

Evet unutmayın hayat sizin düşüncelerinizle ilgilenmez, eylemlerinizle ilgilenir. Ve bu eylemler, bilinçaltından gelir. Bilinçaltı yapı veya derin bilinçli yapı, er veya geç ortaya çıkacak. Münker ve Nekir sorgusunda bu gerçek durumumuz açığa çıkacak. Onun için şimdiden bizim, orayı, olması gereken fıtratına ve kıvamına getirmemiz lazım.

Bakın mesela Bediüzzaman Hazretleri, kabirdeki Münker ve Nekir sorgusuyla ilgili olarak bir ehl-i keşfe’l kuburun müşahedesini nasıl anlatıyor:

“Sarf ve nahiv ilmini okuyan bir medrese talebesinin vefat edip, kabirde Münker ve Nekir’in: “Men Rabbüke” (Senin Rabbin kimdir?) diye suallerine karşı, kendini medresede zannedip nahiv ilmiyle cevap vererek, “Men mübtedâdır, Rabbüke onun haberidir. Müşkül bir meseleyi benden sorunuz, bu kolaydır” diyerek, hem o melâikeleri, hem hazır ruhları, hem o vâkıayı müşahede eden orada bulunan bir keşfü’l-kubur velîsini güldürdü ve rahmet-i ilâhiyeyi tebessüme getirdi. Azaptan kurtulduğu gibi, Risale-i Nur’un bir şehid kahramanı olan merhum Hâfız Ali, hapiste Meyve Risalesini kemâl-i aşkla yazarken ve okurken vefat edip kabirde melâike-i suale mahkemedeki gibi Meyve hakikatleriyle cevap verdi..”

Evet, hadisi şeriftede belirtildiği gibi, nasıl yaşarsak öyle ölür, nasıl ölürsek öyle diriliriz.

Olmaya çalışmak, bilinç düzeyinden gelirse bilinçaltından gelmezse bu sahtekârlıktır, içi başka, dışı başka olmaktır, içsel çatışma doğurur ve bu maskelerden toplumda çok var. Şeytanın telkini şuydu: “Beni ateşten onu topraktan yarattın. Ben ondan üstünüm” Yani üstünlüğü, ateş ve toprağa indirgemiş. Mesajı şu: Üstünlük maddeseldir. Kimlik belirleme maddeseldir. Bu ikisi arasındadır.

‘‘İnsan dediğin şöyle olmalı, sanatçı dediğin böyle olmalı” diyen o kadar çok ki... Bunlar içinde hangisini alacaksın? Yani ‘‘elbise çok, istediğini giy.” Hangisi sana uygun? Nereden bileceksin? Mesleğin ne ise, hayata bakış açın ne ise, ona ait bir sürü elbise var. Sanki sadece onlar varmış gibi. Mesela “Dindar dediğin şöyle olmalı” diyorlar. Hızır’la bir yolculuk yaşasak, iki dakika sonra onun dini hakkında şüphe ederiz. Hatta kaçarız. “Size öyle şeyler söylerim ki, şu şeriat kılıcı ile kellemi vurursunuz” der Hz. Ali. Şimdi biz “Dindar, şöyle olmalı” dediğimiz zaman Allah’ın faklı bir aynadaki tecellîsini sınırlamış oluyoruz.

Hasılı, ‘‘insan şöyle olmalı, böyle olmalı” telkinleri aslında tehlikeli bir oyun.

Çinliler ne yapıyordu? Sadece duvarı cilâlıyordu. Sonuca karışmıyorlardı. Biliyorlardı ki, Rumlar güzel resim çizer. Ve o, bu aynaya düşerse, daha da güzel olur. Başka bir şey yapmıyorlardı.

İşte kul, bir durum belirlemez. O sadece kalp aynasını cilâlar ve gelen tecellîyi yansıtır. Ve her tecellî güzeldir. Onun artık “Rahman’dan mı, şeytandan mı?” diye şüphesi kalmamıştır. Çünkü o noktada şeytan insana zarar veremez. Mü’minler üzerinde hiçbir tesiri yoktur.

Hakkı Hak ile bildiğinden dolayı, Hak ile yaşadığından dolayı, çaba (zihin) yoktur. Çaba, insanı sınırlar, tekrar bilinç düzeyine düşürür.

Düşünsenize, dansın içinde kaybolmuşsunuz, kendinizi aşmışsınız ve bir anda “Doğru mu dans ediyorum acaba, yanlış teknik kullanıyor olmayayım?” derseniz, o zaman dağılırsınız.

Bu şuna benzer: Elektrik sobaya girer ısı çıkar, buzdolabına girer soğukluk çıkar, televizyona girer görüntü, radyoya girer ses çıkar. Radyo televizyon olmaya çalışsa, kendine zulüm eder. Allah onu ses fıtratı üzere yaratmış, onun miracı o ses. Televizyon “Ben de ısıtmalıyım” derse, hassas donamını yakar. Allah bu konuda seni özgür bırakmış, sen saf olanı iste, artık gerisine karışma. Senden nasıl açığa çıkarsa çıksın.

İşte saf olan, saf bir şekilde senin bilinçaltına ekilirse, senden çıkan mutlak hayır olur, illa ki beklediğin tarzda olacak değil. Ama mutmain olursun.

Sen saf olana talip ol... Sadece bu...

Hz. Pir bir yerde, bir adamın tövbe etmesinin nasıl günah olduğundan bahseder.

Kul demiştir ki: “Rabbim bende Sen tecellî et!” Yani bu manada ve öyle bir iş yapmıştır ki, sonra tövbe etmiştir. Ve adam, tövbe ederken “Be adam” der “Tövbe ettiğine tövbe et. Sende bu işi gerçekleştiren Allah’tır.” .

Düşünsenize, Hızır çocuğu öldürüyor, gemiyi deliyor, sonra “Allahım beni affet” diyor. O işi onda gerçekleştiren hikmet icabı zaten Allah’ın kendisi. Nefis yok ki devrede. Doktor, adamı kesiyor, doğruyor, dikiyor, sonra da pişman oluyor. Bu, ne yaptığını bilmeyen insanın hali olur. Zaten bu insan böyle bir boyutu yapmak bir yana akıl bile edemez. Evet ama zihin ötesi boyut içten içe bu özgünlüğü de ister. Çünkü aslı özgürdür.

Şu anlattıklarımdan zihin rahatsız olabilir. Hatta her türlü günahı içten içe işleyen ama dışarıda maske takan nefis, aslı olmak konusunda, kendince bir sürü senaryo üretir: “İyi canım, istediğini yap, her türlü haltı ye, ondan sonra da ‘Bana bunu Allah yaptırdı’de”!

İşte hastalıklı bir zihin; yani olayı, İlahî boyuttan değil de, sınırlı algısından dinleyen ve daha önce süper bilinç sahalarına ait hiçbir deneyim yaşamamış bir zihin; Hızır’la seyahat etmemiş bir bilinç düzeyi, bundan bu sonucu çıkartır. Çünkü algısı bu kadardır.

O Allah’a teslim olduğunu düşünür, ama aslında nefsinin esiridir.

İnsan, gerçekten Allah ile olunca, onun bilinçaltına ekilmiş tohumlar yani toplumsal tüm kirlerden arınmışlıkla saf vahye muhatap olması neticesinde açığa çıkan sonuçlar, kim ne derse desin, Allah ondan razıdır, o Allah’tan razı.

Nefsi ona kendi düzleminde sözde mantıklı ve sözde akıllıca şeyler söyler. Ve o da, bundan memnundur. Çünkü güvende hisseder kendini orada. Onu elbiseye hapseder. Böyle bir zihin risk alamaz. “Her an bir tecellîdedir” sırrını yaşayamaz. Hayatı kendi bildiğidir. Rabbi de ona bildiği şeklin dışında tecellî etse, cennetliklerin “Hayır, bu bizim Rabbimiz değil” demesi gibi bir duruma düşer.

Evet Cennetliklere tam yedi defa Cenâb-ı Hak cemali ile tecellî etmiştir ve her defasında “Bu bizim Rabbimiz değildir” demişlerdir. En son artık Cebrail (a.s) “Peki siz Rabbinizi nasıl bilirsiniz? Bana belirtilerini söyleyin, işaretleri nedir?” deyince, Cennetlikler tarif etmişler “Biz Rabbimizi şöyle şöyle biliriz” demişler ve bildikleri şekilde tecellî edince “İşte budur bizim Rabbimiz” demişler. Uzunca bir hadis. İbni Arabî, bunu yorumlarken; ârif olanın daha ilk tecellîde Rabbini tanıdığını ve her tecellîde de görünenin o olduğunu bildiğini, çünkü onun elbiseye değil hakikate baktığını söyler...

Düşünsene, hem “Rabbim, seni istiyorum” diyorsun, geldiği zaman da tanımıyorsun: Peki gerçekten sen ne istiyorsun veya ne söylediğini biliyor musun? “Ben, sadece benim bildiğim gibi yaşamak istiyorum” sesi geliyor sanki.

Papağan varmış, kafeste imiş ve “özgürlük, özgürlük” diyormuş. Zikri bu olmuş hayvancağızın. Bir gün, adamın biri derdini anlamış ve papağana yardımcı olmak için kafesin kapağını açmış. Papağan kafese daha çok yapışmış, sesini daha çok yükseltmiş... “Özgüüürrrrlük özgürlüüükkk...”

Adam kapıyı açmış, ama papağan kafese daha çok yapışmış ve gözlerini adama ters ters dikerek “özgürlük, özgürlük” demiş... Ve adam sonunda “Herhalde kapıyı göremiyor, elimi sokayım da ben dışarı çıkartayım” demiş ve papağan adamın elini gagalamaktan kanatmış. Bu arada “özgürlük, özgürlük” diye halen bağırıyormuş... Sonunda adam zorla dışarı çıkarmış. Adam da rahatlamış, papağanın da rahatlayacağını düşünmüş... Ama ertesi gün, adam kafesin yanma geldiğinde, kafesin kapısının açık ve içinde papağanın olduğunu görmüş, halen “özgürlük özgürlük” diye bağırıyormuş.

Papağan söylediğinin ne anlama geldiğini bilmemek bir yana kafese o kadar alışmış ki, “Nasıl özgür olunur?” onu bilmiyormuş. Ve kafesin içinde özgürlük şarkısını söylemeye devam etmiş, özgürlüğün ne olduğunu bilmeden...

Fransız ihtilâli olduğunda, tüm hapishanedeki müebbet hapis olanları dışarı saldılar. “Gidin” dediler, “Bugün özgürsünüz. Tam anlamı ile serbestsiniz.” Ama yıllardır zincirlere bağlı olan o insanlar, zincirlere ve hapishaneye o kadar alışmışlar ki, orayı benimsemişler. Ertesi gün bu insanların hepsi, hapishanenin kapısına toplanmışlar. “Biz” demişler “Dışarıdaki hayatı bilmiyoruz ve doğrusu buraya da alıştık, dışarıda yaşayamayız. Dışarıda nasıl yaşanır bunu bilmiyoruz. Bizi tekrar hapse alın. Orası bizim evimiz gibi ve dışarıdan daha da güzel” demişler?!.

Kudsî bir hadiste; Cenab-ı Hakk’ın kuluna şöyle seslendiği ifade edilir:

“Ey kulum! Hastalandım, neden gelmedin?”

Kul der ki:

“Ey Rabbim! Sen hastalanır mısın?”

Cenab-ı Hak:

“Filanca kulum hastalanmıştı, eğer onu ziyaret etse idin, sanki beni ziyaret etmiş gibi olacaktın.”

Kendi Kur’an’ımıza, kendi Allah’ımıza, kendi peygamberimize o kadar alıştık ki!

Ya Rabbi, zanlarımızın hakikatini göster!

Evet biz elbiselerle varlığı okuruz, hakikat ile değil... Varlığı hakikati ile okuyan Hz. Ali (r.a), bir gün mescide geç kalır. Ve Allah Resûlü (a.s.m) sorar:

“Neden geciktin Ali?”

“Önümde bir zat vardı, onu geçmek istemedim” deyince,

“Peki onun şeytan olduğunu bilmiyor muydun” diye sorar.

“Biliyordum ama ey Allah’ın Resûlü, sakalı ve elinde teşbihi vardı ve mescide geliyordu, onların hürmetine geçmedim.”

Evet insan kendi olmak yerine toplumun ona biçtiği elbiseyi giymeyi tercih eder. Daha açık ifade ile, Allah’ın onda görmek istediği elbise yerine, kendi güvenliği için toplumun değerleriyle ters düşmeyecek bir elbise giyer.

Evet, insanın temelde tek sorunu vardır. O da kendi olmak. Ses telkinleri çalışmamızla, bilinçaltına saf tohumlar ekildikten sonra sen kendini okuyacaksın. Yani bileceksin, kendin olacaksın, yaşayacaksın, ilk defa kendini hissedeceksin.

Kur’ân, senin âleminde açıldığında, orada hiçbir elbise yoktur. Yani toplumsal yargı, kir, zan vs... ilk defa kendin olmuşsundur. insan kendi olduğu takdirde, tüm sorunlar ortadan kalkar. Dışa odaklı ve öğrenilmişliklere odaklı olmak yerine kendine yeterli ve içden dışa taşan bir seyir yaşayacaksın.

“Ehline helâldir, nâehle haram” diye güzel bir söz var.

Aynı şey, mesela su, hastaya haram, susamışa helâldir.

Hz. Mevlânâ, “Her su emen köke su vermek doğru değildir, adalet değildir. Helâl olan, faydalı olan sürgüne su vermek, zararlıya vermemek” der.

“Adalet, atın önüne ot, aslanın önüne et koymaktır” der. Dolayısıyla eğer biz aslansak, neden ot yemeye çalışıyoruz? Çünkü herkes ot yiyor ve biz de acıktık. Önümüze de ot konuldu.

Sorumluluğu üstüne al ve Rabbinle bir daha ayrılmamak üzere sıkı bir anlaşma yap.

Bizim bir sorunumuz var ve bunu halletmek istiyoruz. Çözüm ne? Kendini bilmek...

Bana gerçekten dünyada ve ahirette faydalı olacak olan ne?

Kur’an’ın Evrenselliği

Kur’ân öyle bir kitaptır ki, bahsettiği konuyla ilgili bütün sorunları her yönüyle ele alır ve çözümleri de tamamıyla kuşatıcı üst boyuta aittir.

Öncelikle, Kur’ân’ın şu özelliği bizim için çok önemli. Her bir mânâsı evrenseldir. Evrensel ne demek? Yani o mânâ, sadece bulunduğu alanı kapsamıyor. Her varlık mertebesi ve her alanla ilgili boyutları kapsıyor. Bir dokuma halı düşünün. Tek bir düğüm, bütün düğümlerle irtibatlı. Yani 1400 yıl önceki bir mesele ile ilgili bir olay, şu anda seninle, kâinatın geçmişi ve geleceği ile alâkalı. Bediüzzaman, “Sözler” isimli eserinde Kur’ân’ın bu özelliğine değinir. “Kur’ân-ı Hakîmde bâzı hâdisâtı tarihiye sûretinde zikredilen cüz’î hâdiseler, küllî düsturların uçlarıdır” diyerek ayetlerden örnekler verir.

Evrensellik bu. Geçmişin ve geleceğin kâinatının fotoğrafı çekilse, işte karşımıza Kur’an olarak yansır. “Sonsuzluk nedir?” derseniz, Kur’an’dır” derim. Ama okuyabilene.

Onun için sahabe “Ayakkabımın bağı kaybolsa Kur’an’da arardım” diyor.

O açıdan oradaki kavramlar ve âyetler, sadece bir tane değil. Her varlık düzleminde onu temsil eden ve o varlık düzlemine göre onu yansıtan bir oluşum söz konusu.

Onun için hadis der ki:

Yedi kat gök vardır, yedi kat yer. Her gökte sizin Musa’nız gibi bir Musa, İsa’nız gibi bir İsa, Muhammed’iniz gibi bir Muhammed var. Yani bu manalar sonsuzdur. Tıpkı âlemlerin sonsuzluğu gibi.”

‘‘Allah yaratan ve türetendir” âyet meali bağlamında Allah bir model yaratıyor. Ve onu tüm âlemlerde, tüm varlık bilinirliği düzleminde uygun bir dille sergiliyor. Ondan bin tane, milyon tane türetiyor. Tek bir mânâ yaratıldıktan sonra, o tüm varlıkta görünürlüğe geçiyor.

Kur’ân bir meseleyi sadece olduğu düzlemle anlatmıyor. Mesela bize sadece bu boyuttaki Musa’yı (a.s) anlatmıyor. Zaten varlık iç içedir ve sonsuz bir kozmik bütünlüktür. Bu helezonik sonsuzluk içinde bir noktada gerçekleşen bir olay, her mertebede görünür ve oraya uygun bir dille kayıt altına alınır. Mesela yaptığınız bir iyilik, Cennette köşk şekline girer veya bir nehir. Yaptığınız günahsa, Cehennemde bir azap aleti haline dönüşür. Söylediğiniz sözler, bir boyutta çiçek şeklinde görünür. Bir boyutta melek, bir boyutta tebessüm vs... Sevinç ve melek hadisini hatırlayalım Mesela:

Cafer bin Muhammed, dedesinden rivayet ediyor:

“Bir kimse, bir mü’mini sevindirince, Allah verdiği bu sevinç sebebiyle, onun için bir melek yaratır.

Kul, kabrine vardığında, o Sevinç Meleği gelir ve ölen kişiye:

- Beni tanıyor musun? der. Ölen kişi:

- Sen kimsin? diye sorar.

Sevinç Meleği:

- Ben filancaya verdiğin sevinç(ten yaratılan melek)im. Bugün senin yalnızlığında sana dost olacağım ve sorgu meleklerine vereceğin cevapta sana telkinde bulunacağım. Kıyamet günü göreceğin dereceleri sana seyrettireceğim. Senin için Rabbinin yanında şefaatçilik yapacağım. Sana cennetteki yerini göstereceğim.” der. (Ibn-i Ebi’d-Dünya/Sevap)

Bir şey, her şeyde o âleme göre görünürlüğe geçer.

Bir dinleyicim vardı. Her namazdan sonra beyaz bir at gördüğünü söylüyordu. O an, onun Burak olduğunu söyledim.

“Nasıl yani?” dedi.

“Namaz, müminin miracıdır” hadisini hatırlatmış ve “Hz. Resûlullah (a.s.m) Mi’rac’a Burak’la çıkmıştı. Sen de namazla çıkıyorsun. Yani bu, senin namazını kabul ve İlâhî olana uygun olduğunu gösteriyor inşallah” demiştim.

Bir boyutta namaz, Burak olur. Bir boyutta ilim olur, bir boyutta Cennet olur, bir boyutta hac olur, bir boyutta zekât olur. Bediüzzaman’ın “Namaz, bütün ibadetlerin fihristesidir” sözünü hatırlayalım.

Beyindeki bir reaksiyon, ayaktaki bir hücreyi de etkiler, gözü de etkiler, annenin alışverişini de etkiler, hatta kolektif bilinci de etkiler. Evet beyindeki bir olay, diğer organlara uygun bir dille, onların açılımına göre, o anlarda görünür. Keza; tek hücredeki bir olay da beyni etkiler.

Tabii biz sadece, işin, bize görünen boyutunu bildiğimizden, sanki oralara hiç dokunulmadı zannederiz ama varlık ağır çekime bir alınsa domino taşlarının birbiriyle etkileşimine şahit oluruz.

Salyangoz, üç saniyede bir algılar. Yani siz, üç saniye içinde gidin bir yere girin çıkın, salyangoz sizin hâlâ orada olduğunuzu zanneder. Gördüğünüz lamba, saniyede elli defa yanıp söner, ama siz hep onu orada yanıyor görürsünüz. Siz, her an sonsuz âleme yansır ve tekrar kendi konumunuza gelirsiniz. Her an ölür, dirilirsiniz. Ama sanki hep bulunduğunuz yerdeymişsiniz gibi gelir size.

Kur’ân’ın özelliklerinden bahsetmeye devam edecek olursak;

Hz. Ali (r.a) “Kur’an Fatiha’da, Fatiha besmelede, besmele de b’nin altındaki noktada şifrelenmiştir. Ben b’nin altındaki noktayım” diyor. Yani sadece o nokta olsa, oradan Kur’ân açığa çıkartılabilir. Demek ki o noktada her an Kur’an görünüyor. Ama göremeyenler için 6666 elbise ile o nokta kendini gösteriyor.

İmamı Şafiî Hazretleri “Hiçbir sûre inmeseydi, sadece Asr Sûresi inseydi, bütün dünyayı aydınlatmak için yeterdi” diyor. Yani aslında her bir sûre, her bir âyet öyle bir çekirdek ki, içinde bütünün bilgisini taşıyor.

İşte Kur’ân’ın böyle bir dili vardır. Biz, sadece kendimize ait boyutu tarif ederiz veya biliriz. Ama Kur’ân, her boyutta, o olayın yansımalarını, bizim boyutumuza uygun bir dille anlatır. Tek bir mânâ içinde küllî düsturlar ve disiplinler vardır. Görünen sadece ucudur. Yani bize yansıyan o tek bir âyet, aslında tüm varlıkla ilişkilidir. Onun için eşi ve benzeri bir kelâm getirilemez.

İnsanda yüz trilyon hücre var. Ve her hücrenin içinde senin bütününe ait bilgi var. Hologramdır. Parçanın bilgisi içinde bütünün bilgisi vardır. Yani gözün DNA’sının içinde karaciğere, böbreğe, tüm bedene ait bilgi var. Ancak orada gözde olduğu, o mekânla sınırlı olduğu için sadece göz bilgisi açılıyor. Fakat potansiyel olarak tüm vücudun, bütün organların her birinde ayrı ayrı var.

Daha da ötesine gidelim. Tek bir hücrenin içinde tüm kâinata ait bilgi var.

İşte aynen Kur’ân da böyle. 1400 yıl önce yaşanmış bir hadise, şu anda seninle de irtibatlı. O hadise içinde senin yaşayacağın ve yaşadığın olayların tohumları da var. Hatta daha dünya, kâinat yok iken olan olayların da bilgileri var. Zamansızlık ve mekânsızlıkta, yani fizikte ‘kuantum dünya’ diye ifade edilen boyutta, her şey birbiriyle, bir anda ve her anda irtibat halinde, iç içe ve bütün, işte “Kur’ân, ezel ve ebed sırrına mazhardır” derken, böyle bir âlemden gelmiş ve zaman-mekân üstü olduğunu ifade etmek istiyoruz.

Onun için ayet-i kerimede;

De ki: ‘Andolsun, insanlar ve cinler bu Kur’an’ın bir benzerini getirmek üzere toplansalar ve birbirlerine de destek olsalar, yine onun benzerini getiremezler.

İsra, 88

deniliyor.

Sizin sıkıntıya uğramanız ona çok ağır gelir.

Tevbe, 128

Yani nasıl ki sen, Hz. Muhammed (a.s.m) ile irtibatlısın. Sen ve Kur’ân da öyle. Ve senin sadece maneviyâtın değil bütün olarak her şeyin.

Kur’an ve mü’min ikiz kardeştir. Onun ahlakı Kur’andır.

Hadis

Bediüzzaman, İşaratü’l-İ’caz’da: “Hayat bireyi âlem haline getirir. Ve bu şekilde bir nev’in herbir ferdi, hayat sahibi bir kavim gibi olur. Dünya onun evi olur ve her şeyle bir münasebet peyda eder” der.

İşte Kur’an’daki her bir ayet de, aslı ile direkt seninle bağlantılı. Aslında peygamber kanalı ile sana inen bir kitap. Cenab-ı Hak senin için özel olarak indirmiş ki içindeki sırr-ı Muhammediyet ile okuyasın. Öyle bir cömert ki, bölünmeden parçalanmadan sana, Zatının sırrını vermiş. Hatta âyet var:

Rabbimin katındaki zenginlik sizde olsa tükenir korkusuyla vermekte cimri davranırdınız.

İsra, 100

diye. Ama Allah öyle değil, cömertlerin cömerti.

İçinde zatına yol açan bir kitabı vermiş ki, olay sadece yazıdan, okumadan ibaret değil. Evet yazı ve okumak deyince aklımıza hemen “Bununla da ne olacak” gibi bir vesvese gelebiliyor.

Suya “Seni seviyorum” dendiği andaki kristali ile “Senden nefret ediyorum” dendiği zamanki kristaller arasında dağlar kadar fark var.

Dilde hayat vardır. Konuştuklarımız, söylediklerimiz bilinçaltı için tohumdur. Ve onu, doğru ve yanlışlığına bakmadan uygulamaya koyar.

Evet bu sözlerin, bu esmâların ve bu âyetlerin her birinin hava zerrelerinde oluşturduğu bir format var. Bir buton gibi

düşünün, bilinçaltınızdaki kapalı kapıları açan bir anahtar. Evet kesinlikle hâzinenin kilidini açacak bir anahtar.

“Sonsuzluk bir elbise giyse o Kur’ân olurdu.”

Yani, Kur’ân, sadece tek boyuttaki Musa (a.s) ve Hızır (a.s) ilişkisinden bahsetmiş olmuyor. Senin yeni bir tecelli karşısındaki geçirdiğin adaptasyon süreci ve sıkıntısı da ilgili âyetin içinde.

Kur’ân, yerçekiminden bahsederken, Newton’un çekim kanunu da onun içinde. Suya rahmet derken, suyun kimyası da, fiziği de, matematiği de bu âyet içinde. Yani bahsettiği bir kavram veya kastettiği bir mânâ her şeyle, istisnasız her şeyle bağlantılı... Burası çok çok önemli... Tek bir âyet, her şeyle bağlantılı.

Evrenselliğe biyolojiden bir örnek verecek olursak, mesela, tek bir hücrenden yola çıkarak senin yedi nesil sonraki torununun göz rengini de bilme olasılığımız var. Çünkü bunların hepsi kayıt altında. Hz. Adem’in (a.s) saç rengini de. Hatta biliyorsun, yeni doğan çocuğun DNA’sına bakıp, 10 yıl sonra veya 40 yaşında hangi hastalıkları geçireceğinin bilgisine dahi ulaşılabiliyor. DNA’da şifreler tarzında kayda alınmış çünkü, işte varlık böyle bir iç içelik ve koordineli bir ilişkiler zinciri.

Bir şey her şeyi içinde barındırdığı gibi, her şey de bir şeyin içine sığışabiliyor, işte Kur’an’daki her bir kelime ve o kelimenin sûre ile ve o sûrenin sûrelerle ve sûrelerin şenle, senin biyolojinden tut psikolojik yaşamına kadar ve hatta ölümünden sonraki hadiselere kadar bakan boyutu ve irtibatı var. Evrensellik, aslında sonsuzluk ve bütünlüktür.

Biz dinî mânâların bir tane olduğunu düşünürüz. Halbuki mesela, İsa varlıktaki vahyi, ruhu temsil eder ve her insanda bu bilinç düzeyi vardır. Aslında sonsuz İsalar var mânâ itibariyle. Yine Musa, şeriatı temsil eder, kanundur. Bir devletin yasası da Musa kanunu ile bağlantılı, bir annenin evladına yola gelmesi için koyduğu oda cezası da bu mana ile bağlantılı.

Muhammed varlıktaki dengenin, sonsuzluğun ve okumanın adı. Dolayısı ile ilk okumayı yazmayı çözen çocuk da bu mânâ ile bağlantılı, laboratuarda bir icat yapıp sonsuz mutluluğu hisseden bir insan da. O peygamberde veya o ayette veya o esmâda görünen mânâ, varlığın bütünü ile bağlantılı. Gemiyi delen Hızır ile Titanik’in batması arasında, hatta bir şirketin batmasında da, hatta bir insanın depresyona girip strese batmasında da bir bağlantı var. Sizin on sene sonra ne yapacağınız, yemeğe döktüğünüz tuzun miktarı dahi Kur’an’da var. Evet,

Hiçbir yaş ve hiçbir kuru şey yoktur ki, apaçık bir kitapta olmasın.

En’am, 59

Ezel ve ebed sırrından, yani üst boyuttan geldiği için alt boyutun bütün verilerini kendinde toplar, kapsar ve şifreler tarzında işaretler verir.

Bakın bu alt ve üst boyuta güzel bir örnek:

Bir üst boyut alt boyuta göre sonsuz olasılıkları taşır. Mesela nokta bir alt boyuttur. Çizgi ise üst boyut. Ve çizginin içinde sonsuz noktalar vardır. Çizginin üst boyutu kalemdir. Kalem sonsuz çizgiler çizebilir. Kalemin bir üst boyutu eldir. El sonsuz kalemleri tutabilir ve yazabilir. Elin üst boyutu, akıldır. Akıl sadece yazmaz, okur da, görür de, konuşur da vs... Aklın üst boyutu vahiydir. Vahiy ise sonsuz akılların yaptığı işi tek bir akıl ile yapar ki, adı küllî akıldır...

Dolayısıyla tek bir âyet, geçmiş ve gelecekle bağlantılı. Onun bilgisini ve yaşam deneyimini arkasında barındırıyor. Çözümü de içinde saklıyor, deneyimi de. Yani onu açacak anahtarı da. Atom gibi içinde sonsuzluk var. Zerre ama kâinata gebe.

Musa (a.s) böyle bir mesele yaşıyor. Dilinde bir sorun var ve karşıdakine tam olarak ifade edemiyor kendini. O üç kelimelik âyet içinde sonsuzluk bilgisi yanında, o sorunun tüm detayları, başlangıcı, sonu, nasıl düzeleceği, sana bakan boyutu, özel açılımları var.

Aslında o âyet ki;

Ey Rabbim, göğsümü genişlet, dilimdeki ukdeyi çöz, sözlerim anlaşılsın

mânâsının içinde, bütün ifade edememe problemlerinin çözümleri de var. Sadece kekemelik değil. Kekemelik işin sadece görünür kısmı. Arkasında sizin aile içi anlaşmazlık noktasındaki problemlerinizin çözümleri de vardır. Nereden kaynaklandığı ve nasıl sonuçlanacağı ve nasıl çözülmesi gerektiği bu âyet içinde gizlidir. Aslında oradaki sözler, sonsuzluk enerjisinin kelimelere bürünmüş halidir.

Kendini ifade edemeyen, bu yüzden, çevresiyle sorunlar yaşayan ve yanlış anlaşılan birine, bu ve sorununa yönelik âyetler seçilse ve istediği müzikler içine subliminal olarak kayıt edilse ve yaklaşık iki hafta (tohumlama süresi) dinlese, çevresiyle olan ilişkilerinde gözle görülür bir düzelme kaydedilir. Evet, ifade problemlerinde bu âyeti, safiyeti ile bilinçaltına ekersek Harun (a.s) gibi samimi yardımcılarımız, dostlarımız da olur. Katı oluşumlar (firavun, maddeci insanlar vs...) karşısında dahi kendimizi sonsuz güvende hissederiz.

Evet Musa (a.s), Firavun karşısına çıkacaktır ve dilindeki kekemelik onu rahatsız eder. Rabbinden bunun geçmesini ve söylediklerinin anlaşılmasını ve Harun’un, kardeşinin kendisine yardımcı olmasını ister. Kısaca, rahat ve güvende olmak ister. Âyette Hâzreti Musa’nın bu isteği ifade edilir.

Her bir âyeti temsil eden melek var

Bediüzzaman Hazretleri, Cenab-ı Hakkın mânâlardan, kelimelerden, seslerden, hatta kokulardan dahi hayat ve şuur sahibi varlıkları, yani ruhanî ve melekleri yarattığını söyler.

“Ete kemiğe büründüm, Yunus diye göründüm” diyen Yunus misâli, her bir ayet, sonsuzluk âlemindeki rehberlerin kelimeler şeklinde görünümüdür.

Hz. İbni Arabî’nin ilk şeyhi kadındı ve bu kadın Fatiha Sûresini cisimleştiriyor ve istediği yere gönderiyordu.

Evet, Fatiha, Yasin ve diğer sûreler, varlığın hologramik yapısı içinde cisimleşebilir ve bizim âlemimizde uygun bir görünümle görünebilir. Ve sizinle irtibata geçip size ders verebilir ve sorununuzu halledebilir, hem de en güzel şekilde...

Mesela dinlenmeye, tatile ihtiyacınız var.

Dinlenmeniz için geceyi yaratan ve gündüzü aydın kılan O’dur. Şüphesiz bunda işiten (hakka kulak veren) bir topluluk için deliller vardır.

Yunus, 67

âyetini alın. Bu, sizin uykusuzluk probleminizden tutun, iş yoğunluğundan tatile çıkamamanıza, bir türlü içsel dinginliğe ulaşamamanıza kadar olan bütün problemleri içine alır ve çözümü de içinde barındırır. Ama biz bunu sadece gece ve gündüz olarak düşünürüz.

Hatta kulakla ilgili bir probleminiz varsa (hakka kulak veren) veya dolayısıyla ifade edilen şeyleri yani sembolik dili, hakkın dilini anlamada bir problem yaşıyorsanız, onu da kapsar. O sorunların da bu âyet içinde yeri vardır. Yani kapsar ve çözümü de içindedir.

Hatta bu âyet, sizdeki enerji dengelenmesi ve bunun neticesinde aydınlanma zemininin oluşturulması bilgisini de içinde barındırır. Gece gündüz, ying yang, artı eksi... vs. tüm zıtlıklar bu âyetin manası, enerjisi içinde çözüm bulur.

Az önce ifade ettiğim gibi buradaki kelimeler, sadece ruhanî âlemlerin sakinlerinin, kelimeler şeklinde bize görünmesidir. Kur’ân’ın her bir âyeti, kâinatın bütünü ile irtibatlıdır, bu yüzden onun benzeri bir söz ve kelâm getirilemez. Her biri Allah’ın sıfatlarıdır. Âyetlerin her biri canlıdır ve o âyeti temsil eden melekler, ki metafizik âlemde biz onlara rehberler deriz, vardır.

Her bir harfin, her bir âyetin, her bir kelimenin hüddamı, rehberi, temsilcisi vardır. Ve bunlar, çok kırılgan bir yapıya sahiptirler. Lâtif ve incedirler. Ufak bir vesvese ve şüphe, onları görünmez kılar, bize olan etki gücünü düşürür. Onun için tam iman, tam teslimiyetle dua yapılmalıdır.

Bir kimse tesirine inanarak Cenab-ı Hakk’ın isimlerini veya bu husustaki duaları bir dağa okusaydı, gerçekten dağ yok olurdu.

Hadis

Güçleri sonsuzdur, ancak bizim eksikliğimizden kaynaklı sonuç almayız.

Hz. İsa (a.s) bir gün bir kavme gider ve kavmin imanı az olduğundan dolayı kudrete dair işler gerçekleştiremez. Çünkü onların bu işten hiç nasibi yoktur. Ve bir babda tam olarak şöyle der:

“Onların inançsızlığından dolayı İsa, kudrete dair işler gerçekleştiremedi.”

Hz. Şeyh Ahmed-i Buni, Celcelutiye için söylüyor: “Kim ki bu duanın hikmetini ve tesir gücünü bilir de ondan istifade etmezse, ona yazıklar olsun.” Evet, bu tam anlamıyla bir nasipsizliktir.

Telkinler bunun için, özel olan misafiri, gizli, sınırlı zihnin kabalığına ve kalabalığına uğratmadan özel bir kapıdan alma çalışması. Ve baş köşeye oturtma.

Onların sözü, seni üzmesin. Kudret ve üstünlük bütünüyle Allah’ındır. Her şeyi hakkı ile işiten ve her şeyi hakkı ile bilendir.

Bu âyetin içinde, sevgilinden ayrılmandan ve derin üzüntü içinde olmandan tut, sana kırıcı laflar söyleyen, seni üzen insanlara kadar ve onlarla nasıl başa çıkacaksın ve nasıl bir bilgi, deneyim ve duruş belirleyerek bir daha o duruma düşmeyeceksin... Tüm bunlara kadar bu âyet içinde bu mânâların hissesi, çözümleriyle birlikte var.

Vesveselerin var ve bir türlü kendini toparlayamıyorsun musun?

Şeytanın onlar üzerinde hiçbir tesiri yoktur

âyeti, bununla bağlantılı âyet ve esmâlar, gerek Celcelutiye, gerekse Cevşen’den esmâlar seçilir, subliminal olarak kayıt altına alınır ve dinlenme süresinde dinlenirse bir süre sonra vesveselerinden kurtulursun. Hatta, varsa beyin kontrolleriyle veya sana yapılmış büyü, sihir vesaireyle nasıl başa çıkarsın... Hatta diyelim ki peşinde seni öldürmek isteyen mafya var ve sen onların sana tesir etmemesini istiyorsun... işte bu âyet içinde o olayın da hissesi ve çözümleri var. Ona kadar, bine kadar, milyona kadar mânâ ve çözümü içinde var.

Aslında Kur’ân’ın her bir âyetinde, sana, içinde bulunduğun duruma yönelik hisseler ve çözümleri var. Ancak şunu iyi belirlemek lazım ki çözümler illâ ki bizim anladığımız manada olacak değil. Ummadık yerden ummadık kapılar açılır. Nitekim “Allah, kulu ummadığı yerden rızıklandırmayı sever” diye bir hadis de var. Zaten beklentimiz doğrultusunda olsa hep, sırr-ı imtihana ters düşer. Hoş umduğumuz yerden de olur, ummadığımız yerden de olur ama şurası kesin ki Allah yapılan dualara en güzeli ile icabet eder ve sana en uygun olan şekilde cevap verilir. Zannetme ki o duan kabul edilmedi. “Dua edin icabet edeyim” diyor. Burada da teslimiyet en güzel olanıdır. Biz sadece doktordan ilaç istiyoruz gibi düşünmeliyiz. Bu kısaca hastalığımızı ona bildirdik, isterse ameliyata alır, isterse ilaç verir, isterse de başka çözümler üretir ama şurası kesin ki ilgisiz kalmaz. Mutlaka ilgilenir ve sana en uygun olanı yaratır.

Sen çok güzel, yakışıklı bir insan olmak istiyorsun...

İnsanı en güzel kıvamda yarattık.

Tin, 4

âyeti içinde “Nasıl daha da güzelleşirsin?” bilgisinin yanında “Ahlâkın nasıl güzelleşir?” bilgisi de var. Toplumun düzelmesi, güzelleşmesi için olan bilgi de var. Çözümü de...

Bu çözümler, tekrar ediyorum, bilgi olarak zaten var, ama bu teknikle direkt yaşama boyutuna sokan sırrı bilinçaltına yolluyoruz.

Ne olur? Bu âyetin bilinçaltına ekilmesi ile x gün içinde belki de öyle bir diyetisyenle karşılaşırsın, sana şifalı bitkiler ve kullanımı ile ilgili bir bilgi verir. Ve bir gün güzellik uzmanı ile tanışırsın, ne olur, nasıl olur, orasını İlâhî programcı bilir ama şunu biliyorum ki, bu âyet bilinç altına girerse orada öylece durmaz. Sakin sakin durmaz, hayat bulmak ister ve hayat bulmak için önüne fırsatları çıkartır veya zaten olan fırsatları fark ettirir.

Mesele bu tohumları saf bir şekilde bilinçaltına yollamak. Zaten orada sen istesen de, istemesen de en güzeli ile açılacak. Önyargı ve bulaşık zihinle kirletmeden. Evet “Ben okurum” da dersin, doğru, o da olur, ondan da hisse alırsın. “Yazarım” dersin onun da hissesi var. Hepsinin hissesi var. Ancak... Gizli telkinlerin amacı hiçbir sınırlı yapı ile o âyeti indirgemeden direkt baypasla bilinçaltına ekmek. Gizli telkinler bunun için çok tesirli ve etkilidir.

* * *

[2]. İsra sûresi 82. âyeti şöyledir: “Biz Kur’an’dan müminler için bir şifa ve bir rahmet olan âyetleri peyderpey indiririz...”

Yunus sûresi 57. âyette de “Ey insanlar, işte size Rabbinizden bir öğüt, gönüllere bir şifa ve müminler için bir hidayet ve rahmet (Kur’an) geldi” buyurulmaktadır. (Elmalılı meali).





Deneyimler


Kendimi bildim bileli metafizik âlemle ilgilenmekteyim. Bu konuda binlerce deneyim yaşadım ve insanda bambaşka boyutlar açacak çok sayıda olaya şahit oldum.

Kitabın bu bölümünde sadece subliminal ses kayıt tekniğiyle yaptığım çalışmalardan bahsedeceğim. Yapılmış ve netice alınmış bazı olayları anlatacağım ki, konu daha net anlaşılsın.

Tüm çalışmalarda kullandığım ana kaynak, Kur’ân, Cevşen ve Celcelutiye’dir.

Ses kayıtlarındaki telkinleri ağırlıklı olarak bunlar oluşturuyor. Çünkü bunlar insan bilinçaltı kapılarını direkt açıyor ve bu yapı ile uyumlu şifreleri, anahtarları bünyesinde barındırıyor.

Bu çalışmaları, daha çok, eğitimlerime gelen kişiler ve bana danışan kişi ve kurumlar üzerinde yaptım.

İşleri çok iyi giderken daha sonradan 3 yıl içinde 10 milyon dolara yakın parayı batıran ve tüm servetini iflasa doğru götüren bir iş adamı vardı. Ticaret konusunda yılları dericilik ve tekstil sektöründe geçmiş. Ancak ne oldu ise, birdenbire böyle bir durumun eşiğine gelmiş. Bu şahsın artık yapacak bir şeyi kalmamış ve bir arkadaşım vesilesiyle tamamlayıcı bazı çalışmalar yaptığımı duymuş. Bana telefon açtı.

Gidip yerinde inceleme yaptıktan ve bana anlattığı bazı olaylardan sonra, birtakım çalışmalar yaptım. Ancak olayın daha derinlerde, bilinçaltı düzeyde tam anlamıyla netlik kazanması için, yani sorunun kökünden hallolması için subliminal teknikle hazırlanmış bir kayıt hazırladım.

Neden rızık daralır? Geçim sıkıntısı neden olur? Bunların hepsinin sebepleri var. Bunların ortadan kalkması için de yapılacak maddî mânevi işler var. Mesela şirkette enerji akışı sağlıklı değilse, bu, insanlarda huzursuzluk doğurabilir. Dışsal ve metafizik planda tesirler varsa bunlar da etken olabilir. Yani olay tek boyutlu değil. Konunun tüm bu boyutları, ana hatları ile ilgili âyetleri seçtim. Daha sonra bu âyetleri özel stüdyoda bilinçaltının dalga boyuna uygun olarak kayıt altına aldım ve bazı ses ve telkinlerle destekledim.

Kendisinin şirkette zaman zaman çaldığı klasik müzikler altına kulakla duyulmayacak şekilde bu telkinleri yerleştirdim. Şirkette fabrika içine yayın yapan ses sistemi de vardı. Yani her köşeden bu müzik dinlenebiliyordu. 21 gün boyunca şirkette çalması gerektiğini söyledim.

Hangi âyetleri eklediğimi de söylemiştim içinin rahat etmesi için. Ama bilse de, bilmese de fark etmez, etkiyi alır.

Ve gerçekten de bir ay sonra tekrar yanına gittiğimde, kesinlikle işlerde açılma olduğunu, hatta işçi yetiştiremediklerini söylediler. Beni tanıyan birkaç işçinin şöyle bir itirafı olmuştu: “Daha öncesinde gelmek istemiyorduk. Sanki fabrika üstümüze üstümüze geliyordu. Ancak şimdi sanki bizim kendi malımız, kendi işimiz gibi sahip çıkıyoruz.”

Şimdi ne oldu?

İşçilerin bilinçaltına:

“Ya Rab, üzerimize rızkı sel gibi yağdır, bizi bu sıkıntıdan kurtar” (Celcelutiye) duası veya Allah’ın Ganiyy ve Rezzak isimleri, veyahut da “Onları karanlıklardan nura çıkartır” gibi âyetler ekildikçe, onlar farkında olmadan o mânâlarla uyumlu hale geldiler.

Tabii burada çok önemli nokta; telkinlerin 8 ila 12 hertz arasındaki bir ritmotransla kayıt edilmesi. Ve gizli olması.

Beyin kanseri olan biri vardı. Doktorlar son iki ayını yaşadığını söylemişlerdi. “Artık yapacak bir şeyimiz yok” demişler. Bir tanıdık vesilesiyle beni aradılar. Doğunun tamamlayıcı tekniklerini bu konuda uzman bir arkadaşımla uyguladıktan sonra, yine dinlemesi için yani bilinçaltına akması için özel telkin içerikli bir çalışma hazırladım. Kur’ân’dan ve Cevşen’den bu sefer de şifa ile ilgili ne kadar âyet ve telkin varsa...

Tabii burada önemli nokta şu. İnsan neden böyle bir durum yaşar? Bunun kişinin psişik yapısı ile ne gibi bir bağlantısı vardır? Konuşmalarımızda, farkında olmadan sürekli, kendisinin ilk eşinden olan kızı ile yaşadığı üzücü olayları anlatıyordu ve şimdiki eşi tarafından da çok anlaşılmadığını ifade ediyordu. Sohbetlerimizde sürekli bu iki konu üstüne odaklanıyorduk. Böylesi bir duygu durumu onda bu derin sorunlara sebep olmuş olabilir düşüncesi ile âyetlerin arasına başkalarının duygularını önemsememe, bireysellik ve yeterlilik üzerine de bazı telkinler yerleştirdim. Ve hemen o hafta içinde bir rüya gördü. Evine acayip mahlûklar dışarıdan geliyor. Sıra sıra bir sürü aynı türden mahlûk. Ancak eve girmeleriyle birlikte tek tek ölüyorlar ve onları yüksekçe bir tepe yapıyor, sonra hepsini dışarıya atıyor. Evi tertemiz yapıyor... Aradan bir ay geçtikten sonra ilginç bir gelişme oldu... Ölecek diye beklenen kişi mucizevî bir şekilde, sürpriz bir gelişme ile beyin konusunda dünyada sadece o bölge üzerine çalışan bir doktorla tanıştı ve hemen ameliyata alındı. Ameliyat günü ben de yanındaydım ve doktoruyla konuştuğumuzda bütün tümörü tamamen temizlediklerini ve bir daha tıbben tekrarının söz konusu olmadığını, çok başarılı ve kolay bir ameliyat geçtiğini söyledi. Ve durumu mucizevî bir şekilde daha iyiye gitti, iki ay ömrü kalan kişi ilk senesini çok sağlıklı bir şekilde geçirdi, inşallah daha çok yaşar.

*

Sürekli iç sıkıntısı olan ve bir türlü bunu üzerinden atamayan hatta üstünde bazı canlıların dolaştığını söyleyen bir kişi vardı. Belli ki sanal gerçeklik içinde yaşıyor ve bilinç düzeyinde ciddi kısa devreleri vardı. Ona da yine Cevşen’den arınma ve Kur’ân’dan Felak, Nas gibi sûrelerin de içinde bulunduğu bir subliminal telkin kaydı hazırladım, ilginçtir ki, pek alışkın olmadığım kadar kısa sürede çözüme kavuştu. 5 gün içinde olay tamamıyla bitti. Kendisi, 5 yıldır süren bu durumun 5 günde nasıl bittiği konusunda hayretler içine düştü.

*

Metafizik âlem ile irtibata geçmek, melekleri görmek ve duyu ötesi yeteneklerini keşfetmek isteyen heyecanlı bir dinleyicim vardı. Çok heyecanlı ve istekliydi. Bazı insanlar fıtraten bu konulara özel bir merak duyuyor ve bu istidatları kendini varlıkta da göstermek istiyor. Tabii böyle insanları matematik veya mühendis zihni ağır basan kişilerin anlaması çok güç. “insanlara anlayabileceği seviyeden hitab edin ve onlara fıtratlarının yollarını kolaylaştırın” sırrınca, kendisine Bediüzzaman Hazretlerinin 29. Söz’ünü okumasını, önce onu iyice anlayıp ondan sonra o âlem hakkında çalışmasını söyledim ve gerçekten de yaptı. Amacım önce onu sakinleştirmekti. 29. Söz’ün sonundaki âyetleri yine aynı teknikle kayıt altına aldım. Kendisi new-age tarzı müzikleri seviyormuş ve telkinleri istediği müziğin altına döşedim. Gece yatarken dahi bu müziği dinlemesini, altındaki âyetlerin bilinçaltına gece daha kolay ve rahat akacağını ifade ettim. Bir süre dinledikten sonra bir gece yine bu çalışmayı dinlerken uykusu esnasında uyandırıldığını ve odanın rengârek olduğunu, binbir renk ile dolup taştığını ve odada bilgisayarın yanındaki koltukta da çok huzur veren birinin kendisini izlediğini ve daha sonrasında da çok derin deneyimleri olduğunu ifade etti.

*

Yine iç sıkıntısı olan birisi gelmişti. “Sanki,” diyordu “Göğsümde bir kafes var ve içinde kuş hapis olmuş. Çok aşırı sıkılıyorum ve göğüs bölgem çok ağrıyor”. Ona da İnşirah sûresinin içinde bulunduğu bir telkin hazırladım. O daha çok doğa seslerini seviyormuş. Su sesi, kuş sesi vs... Sevdiği müzik altına İnşirah Sûresi ve kendisinin özel problemleriyle ilgili olan ve onları da aşmasına yönelik telkinleri yerleştirdim. Aradan bir hafta geçmeden astral âlemde birden bedeninden ayrıldığını ve göğüs bölgesinde kurumuş topraklar olduğunu, tıpkı susuz kalmış ve çatlamış toprak gibi onları sağ eliyle silkelediğini ve o günden bu yana da artık sıkıntısının kalmadığını ifade etmişti.

*

Geçmiş hayatındaki acı olaylardan bir türlü kurtulamayan, kendini işine veremeyen ve hayattan neredeyse kopuk yaşayan biri geldi. Belli ki geçmişe dair suçluluk duyguları yaşıyor ve yaptığı hatadan dolayı bir türlü kendini affedemiyordu. Ne kadar konuşsak da yine aynı yere dönüyor, aynı noktaya geliyorduk. Ne tür müziklerden hoşlandığını sordum. Ney sesini çok sevdiğini söyledi. Ve bu kayıt tekniğini anlattım. Kendisi seve seve kabul etti. Ve ney sesi altına da hangi âyetleri yerleştirdiğimi söyledim. “Tamam deneyeceğim” dedi. Ve kendisi, ondan mı, yoksa şartlanmışlık mı bilmiyorum ama daha “Kabul ediyorum” yani “Allah bütün günahları affeder, onun rahmeti sonsuz. Ne olmuşsa güzel olmuş” dedi.

Evet aynen bu telkinleri âyetlerin arasına yerleştirmiştim. Ancak ben ona sadece âyetlerden bahsettim. Kendi okuduğum gizli telkinlerden bahsetmedim. Ama telkinler Gazali’nin sözü idi. “İmkân dahilinde ne olmuşsa hayırdır. Allah abes iş yapmaz ve rahmeti sonsuzdur. Kabul etmek erdemdir ve sen erdemli birisin...” mânâsına geliyordu.

Siz bu müzikleri dinlerken, altta söylenen telkinleri ister bilin, ister bilmeyin, sizde aynı etkiyi bırakır. Çünkü telkinler bilinçaltı düzeyden o duyguyu sizde uyandırır. Zaten bilinçaltı, duyguları hissedişler dünyasıdır. Ve insanın eylemleri de bu hissedişten gelir.

*

Eşi ile arasında ciddi problemler yaşayan ve ayrılma konumuna gelen bir dinleyicim vardı. Ancak arada çocukların olması beni gerçekten çok üzüyordu. Ve bulundukları evden çok sıkıldıklarını, üç senedir bir türlü taşınamadıklarını söylediler.

Özellikle Nisa Sûresinden seçtiğim ayet ve Celcelutiye’den bazı şifreli harflerle subliminal bir kayıt hazırladım. Ve özellikle eşine geceleri uyurken dinletmesini, kendisinin de dinlemesini, evde sürekli çalmasını söyledim. Telkinler, her türlü iş yaparken dinlenebilir. Uyurken, televizyon seyrederken, radyo dinlerken her türlü durumda, yani başında durup da özel olarak dinlemenize gerek yok, sesini duymanız yeterli. Üç yıldır taşınamadıkları evlerinden bir ay içinde taşındılar ve eşi ile arasında kendisinin de hayret edeceği şekilde bir düzelme yaşadılar. Şu anda Allah’a çok şükür, iyiler.

*

İstisnasız her gece evinden gizlice mezarlara kaçan ve sürekli aynı mezar üstüne oturup saatlerce konuşan ilginç bir kişi ile tanıştırdılar. Kendisi istememesine rağmen gece sürekli kendini orada buluyor. Çok uzun meditasyon ve farkındalık çalışmalarından sonra olayın farklı bir boyuttan ama bilinçaltı ile bağlantılı olduğunu anladım. Aslında amcasının oğlu ile yıllar önce açık olan o mezar içine düşüyor ve orada aşırı korku neticesinde bazı enerji akımlarına maruz kalıyor. Ve o zamandan kısa bir süre sonra, özellikle de son üç yıl içinde sürekli geceleri o mezara gidiyor. Hatta mezardaki sözde ruhbandan aldığı telkinlerle adam öldürmeye kadar varabilecek sorunlar çıkartabiliyor. Tüm yolları deniyorlar ancak ailenin durumu gerçekten çok zordu. Ona sadece Celcelutiye ağırlıklı bir çalışma yaptım ve ailesine bu telkinlerin içeriğini anlattım. İlginçti, telkinlerden tam bir hafta sonra, sözde ruhla anlaştıklarını ve artık ruhun onu serbest bıraktığını, artık onu rahatsız etmeyeceğini, sadece kendisine dua etmesini, “Mezarıma bir daha gelme” dediğini anlattı. Artık mezara gitmiyor ve evinde rahat uyku uyuyordu. Tabii bu olayın çok farklı boyutları da var. Ancak ben, sadece telkin boyutuna bakan kısmından bahsediyorum.

*

Çok ciddi sıkıntılar yaşayan ve neredeyse intiharı düşünen bir dinleyicim vardı. Sorunlarına bir türlü anlam ve çözüm bulamıyordu. İçine düştüğü bu durumdan dolayı da çok utanıyordu. Sanki kendine yakıştıramaz gibi, sanki İlâhî âlemlerden derdine bir derman arıyordu. Sürekli, “Hani birisi olsa da, bana ne olduğunu, nerede, ne eksiği, neden yaptım, söylese” diyordu. Sürekli oradan bir beklenti içindeydi. Ve ona Kadir Sûresinden “Melekler ve Cebrail o gece Rablerinin izni ile inerler” ve Meryem Sûresindem “Meryem’e Cebrail insan şeklinde göründü” manasına gelen âyetlerle, Celcelutiye ve Cevşen’den bazı telkinler hazırladım. Yaklaşık 15 gün içinde gece rüyasına hanım bir zatın geldiğini, ellerinden tutup en ince detaylarına kadar ailesinde bazı kişilerin onun arkasından kazdığı kuyuları gösterdiğini, ancak bu rüyadan sonra inşallah bunların geçeceğini söylediğini anlattı. Ve o hanım, kendisini ayağa kaldırmış, Ayete’l-Kürsî okumuş ve tüm bedenine üflemiş. Tam üflemesi ile uyandığını, tüm bedeninin sanki o olayı yaşadığını hissettiğini ve olayın rüyadan daha gerçek olduğunu anlattı.

*

Çevresi ile iletişimde sürekli problemler yaşayan ve hiç istememesine rağmen kavga eden, sonra da bin pişman olan bir danışanım geldi. O kadar eğitim aldığını, ancak kendisinin biraz nasipsiz olduğunu, onlardan gerçekten istifade edemediğini söyledi. Yine iletişimsizlik, yine aynı eski ben diyordu. Ona özellikle Hz. Musa’nın (a.s):

Rabbim dilimdeki düğümü çöz, dediklerim anlaşılsın, bana selâmet ver.

ayetini, Cevşen’den sekine ile ilgili bölümleri bu teknikle kaydettim. Bir de konuştuklarından anladığım kadarı ile, daha derinde olan sıkıntı sevgisizlik, yetiştirilme tarzıydı. O sorun için de:

Rabbirı sana darılmadı, seni terk de etmedi. Allah’ın selâm ve bereketi onlar üzerinedir

mânâsına gelen ayetleri ve Celcelutiye’den bazı bölümleri kayıt altına aldım. En az 15 gün boyunca günde 10 saat bunu çalmasını söyledim. Öğretmendi. Fazla dinleme imkânı yoktu. Gece dinlemesini söyledim. Zaten insan, en az 6 saat uyuyor, geriye 4 saatte yemek yerken veya iş yaparken dinlenebilir, dedim. Pek inanmadı ama 10 günün sonunda ilk değişimi annesi fark etmiş. Daha sonra gerçekten kendisi de söyledi. Ve ilişkilerinde bariz bir düzelme kayıt edildi.

*

Bir dinleyicim vardı. Bir gece vakti astral (sanal) âlemde sağ kulağına sinek benzeri bir mahlukun girdiğini ve o günden sonra da sürekli rüyasında ve yakazada, boyutları çok çok büyük olan sinek, karınca gördüğünü, hoş kendisine zarar vermediğini, ancak rahatsız ettiğini söyledi. ‘Yaklaşık 2,5 senedir görüyorum” dedi. Hatta uykuya geçerken sürekli sinek vızıltıları duyduğunu da ifade etti. Bu konuyu irtibatta olduğum bir dostumla paylaştım ve Rahman Sûresinden bazı âyetleri söyledi. Buna ek olarak Cevşen ve Celcelutiye’den de bazı bölümleri ekledim. Bu çalışma bir aya yakın sürdü ve bir ay sonunda bir rüya gördü. O rüyadan sonra olay tamamıyla kesilmiş. Gece kendisine çok özel âlemden bir kılıç veriyorlar ve gelen sinekleri bu kılıçla doğruyor. Yaklaşık 11 tane sinek. Ve bir kişi “Hepsini doğrama, birazını da hizmetine al, bunlar da istihdam edilir” diyor. Ve o da nasıl oluyorsa kendine iki tane sinek ayırıyor. Rüya buraya kadar gayet normal, ancak uyandığında sabah ezanı okunuyor, abdest alıp namaz kıldıktan sonra dua etmek için elini açıyor ve eline yarı kanadı kopuk bir sinek konunca şaşırıyor. Korku yok, sadece gülüyor. Ve o sineği dışarı, özgürlüğüne bırakıyor. Ondan sonra ne yakazada, ne rüyasında sinek veya sinek sesi duymuyor...

Tabii bilinçaltının, olayları çok farklı kayıt etme durumları söz konusu. Duygular bilinçaltında nasıl kodlanmışsa ve kayıt altına alınmışsa, o şekilde cisimleşebilir. Maddî âleme de yansıyabilir.

*

Aşırı agresif, çok çabuk sinirlenen ve yeni evli olan bir dinleyicim vardı. Eşi ile sürekli problemler yaşıyor ve evliliğinin ilk yılında ayrılıktan bahsediyordu. Kendisi ile uzun uzun sohbet ettik ve olay döndü dolaştı eski kız arkadaşının kendine attığı bir kazıkta düğümlendi. Belli ki onu unutamıyor ve tüm klasörleri onun üzerine kayıt ediyordu. Kendisi de bunun farkında değildi. Kendisine geçmiş yaşamdan kopma ve korunma, bağımlı ilişkilerden kurtulma ve başkalarının duygularını önemsememekle ilgili bir âyet kompozisyonu ve dua telkin cd’si hazırladım. Dinlemenin ilk gecesi, sırt kısmından kedi pençesi gibi bir pençeyi koparttığını ve birdenbire sema âlemine doğru çekildiğini ve orada yıldızların yanından aktığını, hatta seslerini duyduğunu, her yıldız yanından akarken şeytanların recmedildiğini sanki aurasında geçmiş yaşama ait negatif enerjilerin şeytanların öldüğünü hissettiğini ve bu yıldız kayması ile bunların tümünün temizlendiğini hissettiğini söyledi. Böylesine derin bir deneyimi gerçekten beni etkilemişti ancak daha da etkili olan bir şey vardı ki o da şeytanların üzerine atılan yıldızlarla ile ilgili (recm-i şeyâtîn) âyetlerin de bu telkinler içinde olması.

Evet Kur’ân hayy sırrına mahzardır, insana girdiği anda öylece durmaz. Hayatiyet kesb eder.

*

Hamile ve migreni olan bir dinleyicim vardı. Hamile olduğu için hiçbir şekilde ilaç kullanamıyor. Haftada neredeyse 3 gün migreni tutuyordu. Ve migreni tuttuğunda durumu gerçekten çok sıkıntılıydı. Onunla da epey bir sohbet ettikten sonra migren ile yaşadığı bazı tatsız olaylar arasında bağlantı kurdum. Hatta kendisi sürekli o tatsız olayı düşünmesi ile migreninin tuttuğunu, kendisinin de bunun farkında olduğunu, ancak elinden bir şey gelmediğini söyledi. Hep aşmak istediği o olaya, hem de migrene yönelik âyet, dua ve esmâları bu kayıt tekniği ile kayıt altına aldım. Bu dinleyici ise klasik müziği çok seviyordu. Dinlediği günden itibaren kesinlikle hissedilir bir azalma olduğunu, on beş gün içinde de tamamı ile bittiğini, artık tutmadığını, sadece çok nadir ayda bir iki defa, o da hafif şiddette olduğunu ve bundan çok daha razı olduğunu ifade etti. Ancak tam anlamı ile bitinceye kadar ikinci aya kadar devam etmesini söyledim. Gerçekten de iki ayın sonunda artık hiçbir şekilde migren veya baş ağrısı yaşamadığını söyledi.

*

Babası ile çok ciddi problemler yaşayan, bir türlü onunla iletişime giremeyen bir dinleyicim vardır. Babasının kalbinin çok katı olduğundan, mal ve mülk hesabı yapmaktan evlâtları ve ailesi ile ilgilenmeyen bir babası olduğundan bahsetti. Babasına uyurken çok sessiz bir şekilde dinletmesi için bir telkin cd’si hazırladım, içinde kalbin yumuşaması, şefkat, merhamet, arınma ve varsa metafizik etkilerden temizlenme ile ilgili âyetler vardı. Bunları dinlediği aylar içinde babası ciddi bir kaza geçiriyor ve daha sonradan daha da içselleşiyor. Bu bayan olanlara inanamıyordu. 3 ay içinde babasında inanılmaz değişiklikler olduğunu, ilk defa ondan kızım hitabını işittiğinde neredeyse ağladığını ifade etti.

Şimdi bunların hiçbiri, Allah’ın kontrolü dışında değil tabii ki. O insana bu telkinlerin nasib olması da, bu kişiye bu telkinlerin hazırlanması da Allah’ın izni ile. Onun bundan netice alması da... Bazen insanlar farkında olmadan çok derin etkiler alabiliyor ve Kur’ân ve dualarla o insanlara faydalı olabilmek zaten her inanan üstüne farz. Önemli olan duayı yapmak ve neticeyi Allah’a bırakmak.

Yine buna benzer bir olay olmuştu. O da eşinden çok şikâyetçi idi. Anlayışsız ve insan psikolojisinden hiç anlamadığını ifade etti bu bayan. Aynı şekilde ona da, hak ile bâtılın ayrılmasıyla ilgili Furkan, anlayış ile ilgili Rahman Sûresinden ve Celcelutiye’den bazı telkinler hazırladım. Bu çok ilginç oldu. Bayan, yaklaşık bir buçuk ay sonra şunu itiraf etti: “Ya, esas anlayışsız benmişim, kendimde daha çok hata görmeye başladım.”

Bu telkinler Kur’an âyetleri olduğu için sonuçları herkes için inşallah mutlak hayırdır. Yani herhangi bir yan etkisi yok.

Cenneti kim istemez ki!?

Farklı bir deneyim: Risale-i Nur’daki kelimelerin tesiri

Bu olaysa daha farklı. Bu açıktan bir telkin. Bir dinleyicime bu konuları anlattıktan sonra kendisine Risale-i Nur ile ilgili bir çalışma verdim. Yaklaşık 4 saatlik bir dinleme. “Sen, anlasan da, anlamasan da, sadece dinle” dedim. “Başında özel olarak bekleme, öyle çalışsın, sen işine bak dedim... Ama yeter ki sesini duy...” Bana çok güvenen ve inanan biri 3 saatin sonunda inanılmaz bir şekilde kaşındığını, tüm vücudunu hatur hutur kaşıdığını, sanki vücudunda yoğun bir genleşme olduğunu hissettiğini söyledi. O şekilde ki, artık kaşınmaktan kabarmalar olduğunu, en sonunda banyo yaptığını ifade etti. Ve gece çok ilginç bir rüya görmüş. Rüyasında, vücudundan bit, pire benzeri böceklerin döküldüğünü, daha sonra da çok berrak bir havuzda yıkandığını ve o havuzun da Kevser olduğunu rüyada kendisine gaybi birinin söylediğini ifade etti.

Şimdi bu nedir?

Bu şu: Risâle-i Nur Külliyatı’nda Üstad Bediüzzaman’ın kullandığı dil, bilinçaltı programlamada kullanılan telkin kalıpları tarzıyla çok yakın. Risâledeki cümle kalıpları normal bir okumada bilinci devre dışı bırakır ve bilinç altını açar. Belli bir ritmotransı vardır. Bir üsluba sizi sürükler. Sürekli okuyanlar bunu fark eder. Bilginin direkt bilinçaltına akmasına yol açar. Bizzat müellifinin de “Risale-i Nur’un gıda ve taam hükmündeki hakikatlerinden hem akıl, hem kalb, hem ruh, hem nefis, hem his hisselerini alabilir... Risale-i Nur, sair ilimler ve kitaplar gibi okunmamalı. Çünkü ondaki iman-ı tahkiki ilimleri, başka ilimlere ve maariflere benzemez. Akıldan başka çok letaif-i insaniyenin kut ve nurlarıdır” demesi de bundandır. Onun için bu işi derinlemesine tahlil edenler, özellikle vurgular: “Anlamasanız da okuyun” derler. Çünkü bilinçaltı düzlemde işi halleder. Yani kökten dönüşümü amaçlar. Ve oradaki kelimeler, direkt Kur’ân ve esmâ ile bağlantılı olduğundan dolayı, bilinçaltı Kur’ânî olan bu kelimelerle farklı bir türde rezonansa geçer. Kişinin Risâleye tam uygun ritmotransda okuması, artı esmaların vibrasyonu, titreşim ve bilinçaltına açılması ile birlikte hücrelerdeki kan akışından tutun, vücudun biyo enerjisine kadar her şey farklılaşır; ki farkında olmadan bilinçaltı düzeyde ana klasörler tetiklenir. Kelimelerin yüksek enerjisi, vücudun daha önce alışık olmadığı bir enerji dalgasına sebebiyet verir. Yükseklere çıktıkça nasıl ki vücutta değerler değişiyor ve viicut ona göre tepki veriyor. Enerji değişikliğinin semptomlarından biri de kaşınma hissidir. Bu, deneyimsel metafizikle uğraşan kişilerin bildiği bir bilgidir. Aslında kaşıntı oradaki enerjiyi dengelemek için oraya yapılan manyetik bir bypastır. Hani düşeriz ve acıyan bölgeyi ovarız, ufalarız. Burada amaç, reikideki gibi aslında enerji dengelemektir. Kaşıntı nedir? Derinizde bir şeyler olmuştur, bir basınç, bir enerji değişmesi, bir farklılaşma ve siz onu dengelemek istersiniz. Dokunmak istersiniz. Çünkü orada farklı bir duygu vardır. Bedenin alışık olmadığı bir enerji.

İşte oradaki kelimelerin yoğun enerjisi daha o kanala çok uyumlanmamış, alışık olmayan birinde bu şekilde bir dengelenme çabası verir. Tabii her dinleyen böyle olacak diye bir şey yok, başta da bahsettiğimiz gibi mânâ mekanik değildir. Kopyala yapıştır taktiği ile işlemez. Ama her halükârda size en uygun ve güzel şifayı verir.

*

Evinden çok rahatsız olan ve çeşitli sıkıntıları bulunan bir dinleyicim geldi. Bu türden subliminal çalışmalar ve metafiziksel deneyimlerim olduğunu biliyor. Sorununa yönelik bazı ses kayıtları verdim. Bu kişi ablası ile yaşıyor. Bu kayıtlar, sürekli evde açılıyor, ancak kimse ne dinlediğini bilmiyor. Sadece bu dinleyici biliyor. Aradan iki gün geçtikten sonra ablası bir rüya görüyor. Evde yüzlerce yılan, kedi, köpek ve fare ölmek üzere ve nasıl bir sel şekline geliyorlarsa, ablası sokak kapısına doğru koşuyor ve kapıyı açması ile bütün o mahlukat dışarı akıyor. Burada önemli bir bilgi de vermek istiyorum: Telkini dinleyen herkes bundan etkilenir. Ablası müziklerin altında herhangi bir telkin olduğunu bilmiyor. Sadece kardeşi evde müzik çalıyor. O kadarını biliyor. Halbuki müziğin altında Nas, Felâk ve arınma âyetleri vardı.

Daha bunlara benzer yüzlerce olay bilinçaltına gönderilen ayet, Celcelutiye ve Cevşen esmaları ile ve özel telkinlerle sorununa tamamlayıcı noktada destek bulmuştur. Anlatılmasının etik olarak doğru olmadığını düşündüğüm için buraya aktarmadım. Ancak şunu biliyor ve bu çalışmaları da o inançla yapıyorum ki, Kur’ân-ı Kerim âyetleri, Cevşen ve Celcelutiye beyitleri, ki bunların hepsinin aslı vahiydir, çok güçlü ve keskindir.

Bu âyet ve duaları, bilinçaltına ekilen tohum olarak düşünmek daha doğru olur.

Bugün gözlerin demir gibi keskindir.

âyetinin penceresinden baksak, herhalde onların sadece yazı değil belki de sonsuz varlık âleminin film şeritleri olduğunu görebilirdik. Evet her biri sonsuzluk filminin karesidir.

Evet kelimelerde hayatiyet vardır.

Siz ilginç ve gerçek yaşanmış bir hikâye anlatmak istiyorum. Kadının biri çaresi olmayan bir göz hastalığa tutuluyor. Neredeyse kör olmak üzere. Ne kadar doktor gezdi ise hepsi de birşey yapamayacaklarını söylüyor. Ancak kadın yılmıyor ve alternatif çözümler arıyor. Bunun komik olduğunu da düşü-nüyor ama yine de denemeye karar veriyor. Yapacak başka bir şeyi yok.

Sonunda alternatif yöntemler uygulayan bir terapiste gidiyor. Ve terapist, hayatını anlatmasını söylüyor. Kadın anlatırken birdenbire terapist kadını susturuyor. Ve 10 dakika içinde tam 15 defa “Nefret ediyorum” cümlesini kullandığını söylüyor.

Kadın bir konuyu açıklarken sürekli “nefret ediyorum” ifadesini kullandığını fark ediyor.

Dünyanın bu halinden nefret ediyorum.

İnsanların böyle davranmasından nefret ediyorum.

Geçmişimden nefret ediyorum.

Bunu yapmaktan... Onu görmekten nefret ediyorum.... vs.

Bu konuşma gerçekten onun için göz açtırıcı bir deneyim oluyor.

Ve bilinçaltından farkında olmadan gelen bu kelimeleri değiştirince, yani odaklandığı “Nefret ediyorum” kelimesi yerine sevgi ve kabul edişe yönlendirince, aradan birkaç yıl geçtikten sonra kadın mükemmel görmeye başlıyor.

Kelimeler bilinçaltı için çok çok önemlidir.

Evet günlük yaşantınızda, ilişkilerinizde yakınlarınıza söylediğiniz kelimelere dikkat edin. Bilinçaltından nasıl bir yazılımla varlığa bakıyorsunuz. Hangi dil ile varlığı okuyor, olaylara yaklaşıyorsunuz.

Bakınız Celcelutiye hakkında Şeyh Ahmed-i Buni Hazretleri ne diyor: “Bu duanın ve vefkinin bereketleriyle (insanlarda) bir takım sırlar Ve deliller ortaya çıkmaktadır. Bu duayı öğrenip de kadir kıymet bilmeyenlere tekrar tekrar yazıklar olsun.”

Şeyh Hazretleri der ki:

Allah, ism-i azami, kasem ve vefki, Muhammed (a.s.m) Efendimize, Cibril-i Emin ile beraber semadan bir hediye olarak indirmiştir.

Cebrail (a.s) “Ya Muhammed, Rabbin sana selâm ediyor ve selâmının da en ikramlısını sana tahsis ediyor, işte sana bu hediyeyi ihsan buyurdu” demiştir.

“Ey kardeşim Cebrail, bu hediye nedir?” diye sordu.

Cebrail (a.s) de, “Bu hediye, içinde ism-i azam ile kasemi cami bulunan büyük duadır” dedi.

Peygamber Efendimiz (a.s.m) “Ey kardeşim Cebrail, bu ism-i azam ve dua nereden oldu, bu duanın adı nedir?”

Cebrail (a.s) de söyle cevap verdi:

“Ya Muhammed, bu duanın adı Celcelutiye duasıdır. Kasem-i camidir, ism-i azamdır. Bu ism-i azam ile kasem-i camidir ki, Arş-ı alanın kenarına yazılmıştır. Bu yazı olmasaydı Allah arşını taşıyan melekler bu arşı omuzlarında kaldıramazlardı.

Güneşin kalbine yazılmıştır. Bu yazı olmasaydı güneşin ziyası nuru olmazdı.

Ayın kalbine yazılmıştır. Bu yazı olmasaydı ayın ışığı olmazdı.

Cebrail’in (a.s) kanadında yazılıdır. Yazılmış olmasaydı, Cebrail (a.s) yeryüzüne inemez, gökyüzüne çıkamazdı.

Bu isim, Mikail’in (a.s) başına yazılmıştır. Yazılı olmasaydı, yağmurlar, damlalar ona itaat etmezdi.

İsrafil’in (a.s) alnında yazlıdır. Eğer yazılmasa idi sura üfüremezdi.

Bu isim, ölüm meleği olan Azrail’in (a.s) elinin üzerinde yazılmıştır. Şayet bu yazı olmasaydı, mahlukatın canlarını alamazdı.

Bu isim yedi kat göklerde yazılıdır. Yazılmasaydı yükselemezlerdi.

Bu isim yedi kat yerde de yazılıdır. Eğer yazılı olmasaydı yedi kat yer olduğu gibi sabit olamazdı.

Celcelutiye’den İmam-ı Gazali “Behçetüsseniyye” adlı eserinde yazmıştır. Ve Bediüzzaman Said Nursî Hazretleri de çok çok detaylı, hatta risâle ile bağlantılarından bahsetmiştir.

Cevşen keza öyle değeri ve tesiri çok mübarek bir duadır. Bize Ebu Ümame’den rivayet edilmiş. O Cafer-i Sadık’tan, o da babası Hazret-i Ali’den rivayet etmiştir.

Hazreti Ali Efendimiz, oğlu Hüseyin Efendimize şöyle demiştir:

“Evladım sana şanı çok yüce olan Allah’ın sırlarından bir sır öğreteceğim. Bu ilahi sırları bana Resul-i Ekrem (a.s.m) öğretmiştir.”

Bunun üzerine Hz. Hüseyin (r.a):

“Her şeyim size feda olsun, haber veriniz babacığım” dedi.

Çok sıcak bir günde Resûlullah ile Uhud’a doğru orduyu naklediyorduk. Bir ara başını kaldırıp gökyüzüne baktı. Allah’a dua ve niyazda bulunurken gök açılmış, gök kapılarından Cebrail’i gördü.

Cebrail, Resul-i Ekrem’e (a.s.m) şöyle dedi:

“Allah Teâlâ’nın sana selâmı var, zırhını çıkarıp bu duayı okumanı buyurdu. Onu okuyup taşıman senin için zırh kaynağıdır.

Peygamberimiz, bu duanın hususiyetlerini daha sonra uzun uzun anlatır.

Evet Cevşen duası, tüm yüce sultanlar tarafından okunmuş ve okunması da çok tavsiye edilmiş bir duadır, işte biz bu duadaki esmâları, bilinçaltına ekiyoruz. Her bir esma, beynimizdeki ve auramızdaki boyutumuza ekiliyor ve bir süre sonra artık Cevşen veya Celcelutiye veya Kur’ân sizin dışınızda okuduğunuz ve hakkında konuştuğunuz bir mana olmaktan çıkıyor, bizzat inşaallah siz oluyorsunuz. O esmâlara tam âyine olmak ve o kanal ile uyumlanmak bir açıdan bu tohumları bilinçaltı düzeyde ekmeye bağlı. Ne kadar safiyeti ile biz bunu iç rahmimize, yani bu yapımıza alırsak o kadar tesirli olur.

Ancak burada bu duaların tamamının değil, bizim sorunumuzla ilgili olan kısmını özel kayıt tekniği ve özel bazı telkinlerle de destekleyerek bilinçaltına ekiyoruz.

Bu duaların detayları bu kitabı çok çok aşar.

* * *





Sorular ve Cevaplar


Hangi konularda subliminal kayıtlar hazırlamak mümkün?

Hangi konuda değil desek, aslında daha doğru olur, istisnasız her konuda telkin cd’si hazırlanabilir. Ve bilinçaltı, istenilen konuda programlanabilir ve sorunlar aşılabilir. Yeter ki kişi gerçekten ne istediğini, ne yapmak istediğini ve amacının ne olduğunu bilsin. Unutmayalım. Bilinçaltı aldığı mesajı emir olarak kabul eder ve onu uygulamaya koyar. Kur’ân’ın çözümlediği, Cevşen ve Celcelutiye’nin çözümlediği her konuda telkinleri, yani ayetleri hazırlamak mümkün. Ki, yaş kuru her şey Kur’an’da var. Ve çözümü de var.

Şimdiye kadar ağırlıklı olarak hangi konular üzerinde telkin cd’leri hazırladınız?

Mesela doğum problemi olan, miyon rahatsızlığı olan yakın bir tanıdığıma Meryem Sûresi’ndeki doğumun kolay geçmesi için Allah’ın Meryem’e olan tavsiyelerini anlatan âyetin ağırlıkta olduğu bir telkin cd’si hazırladım ve doğuma kadar su sesi eşliğinde onu dinledi. Ve inanılmaz kolay bir doğum geçirdi.

Hatta “İkinciyi doğuramaz, miyon buna izin vermez (çünkü tekrarlıyordu), çocuğun rahme tutunması güçtür” denildi. Ancak İkinciye hamile kaldı ve sorunu halloldu.

Bu olay nedir? Nasıl olur? Bunu kanun olarak ispat edemem, ancak;

Biz, Kur’ân’dan mü’minler için bir şifa ve rahmet olan şeyi indiriyoruz.

İsra, 82

mânâsı içinde her türlü şifanın olduğunu biliyorum.

Bu çalışmalar, yetişkinlere ve çocuklara yönelik iki ayrı kategoride hazırlanıyor. Özellikle çocuklara yönelik problemleri Radyo Programcısı Mehmet Yaşar kardeşim çok iyi biliyor. Bu konuda psikolog danışmanları var. Kendisi 10 yıldır çocuk programları hazırlıyor ve bu konuda seminerler veriyor. Çocuklar için olanı onunla belirliyoruz. O çocukların dilini çok iyi biliyor.

Yetişkinler için olanlar:

Stres ve depresyondan kurtulma, mânevi arınma ve huzur, bereket ve bolluk, ilim ve ruhanî gelişme, metafizik (ruhsal) korunma, kanser ve tümör, şifâ telkinleri, migren, içki vb. kötü davranış ve alışkanlıklardan kurtulma, aile içi iletişim, sağlıklı ilişkiler, duyu ötesi yetenekler, yaşam enerjisini yükseltmek ve üst bilince çıkmak, geçmiş bağımlı ilişkilerden kurtulma, sağlıklı hamilelik, kişilik geliştirme ve özgüven kazanmak,

Çocuklar için:

Sağlıklı uyku ve huzurlu gelişim, 0-6 yaş aralığına uygun psikolojik ve biyolojik sağlıklı gelişim için seçilmiş dua ve âyetler, korunmalar, psişik korunma ve nazar, esma mozaiği, İlâhî kanallara yol açmak, hiper aktivite ve dengeleme, başarı ve sağlıklı ilişkiler, hafıza güçlendirme.

Böyle birşey nereden aklınıza geldi?

İki faktör var:

Oğlum Emir Maruf, küçükken çok ağlayan bir çocuktu, ilk ona yaptım Lu telkin cd’sini. Yunus sesi altına ‘Lâilâheillallah’ zikri ile ‘Ya Hayyu, Ya Kayyum’ zikrini ekledim. Çocuk bunu dinlediği an mışıl mışıl uyuyordu, istisnasız belki 100 defa denemişimdir. Her defasında bu telkin cd’si ile uyuyordu. Uyumasa bile kesinlikle sakinleşiyordu.

İşte, bu çalışmalara ilk sevgili Emir Maruf vesile oldu. Daha sonra metafizik konularında danışanlara uyguladım ve yaklaşık 3 yıldır da danışanlarıma, sorunlarına yönelik hazırladığım bu cd’lerden veriyorum.

Bir etken daha var:

Kur’ân, tasavvuf ve metafizik üzerine araştırmalar yapıyorum. 14 yıldır çok çeşitli radyolarda programlar hazırladım, yıllardır da eğitim veriyorum. Esas ilgilendiğim saha, bu metafizik. Bu konuda meditasyon, farkındalık ve doğu öğretileri üzerine çalışmalar, eğitimler veriyorum. Aslında hepsi neticede ya Kur’ân ya da Resûlullah’a (a.s.m) çıkıyor, insanlar işin mantığını anlıyor, sistem oturuyor. Ancak olayı yaşama geçirmek noktasında ya unutuyorlar ya da beceremiyorlar.

Kendi kendime “Peki nasıl olur?” dedim Beni bilenler bilir, bedeli ne olursa olsun, hakikati hakikat ile yaşamak isterim. En radikal olduğum nokta budur. Osho’nun şu sözü beni derinden etkilemiştir: “Deneyimlenmeyen bilgi sana ait değildir.” Onun için yaşa, dene ve gör; gerçekten öyle mi? Hani diyor ya Peygamberimiz: “Allah’ım, eşyanın hakikatini göster” diye. Yine Hz. Ali (r.a), “Görmediğim Rabbe secde etmem” diyor. Yani bunlar nasıl insanlar, nasıl mânâlar? İnsan hakikaten çok çok özeniyor. Siz de istiyorsunuz bunu doğal olarak. Yoksa dünyada âmâ olan ahirette âmâ olacak. Şahsen ben olmak istemiyorum. Takdir-i İlâhî bu yöntem aklıma geldi. Madem millet negatif telkinlerle yoldan çıkıyor. Bu oluyorsa, âyet koysak, Kur’ân koysak, olur mu olur, ilk olarak oğlum Emir’de denedim. Nurun alâ nur. Celcelutiye zaten benim miracımdır. “Şeyhiniz var mı?” diyorlar. “Var: Celcelutiye ve işaret ettiği manalar” diyorum. Oradaki şifreli harfler olsa dedim ve yaptığım çalışmalar içine bu kayıt tekniğini ekledim. Ve biiznillah oldu. Bütün kerâmet bu dualardadır. Allah himmetlerini üstümüzden eksik etmesin.

Zihin, egodan dolayı karmaşık şeyleri sever. Ama aslında hayatın sırrı kolaylık ilkesiyle açılıyor. Zorlaştıran biziz. Zanlarımız...

Daha önce kimsenin aklına gelmedi mi?

Aslında bu çok yeni bir şey değil. Yani bu teknik zaten var. Dünyada kullanılıyor. Ve sonuçlar alınıyor. Benim yaptığım tek farklı şey, insan telkinleri yerine İlâhî telkinleri koymak. Sadece bu.

Nasıl dinlemeliyiz?

Dinlemek için özel bir şey yapmanıza gerek yok. Normal günlük yaşantınıza devam ediyorsunuz. Özel olarak başında oturmaya ve herhangi bir ritüel yapmaya gerek yok. Siz sadece müziği dinliyorsunuz. Müzik altındaki telkinler bilinç altına akıyor. O âyetler veya dualar, telkinler bilinçaltı düzeyde işlemleri gerçekleştirirken, sizde dönüşüm işlemleri başlıyor. İş yaparken, uyurken, yemek yerken, arabada... Hiç fark etmez. Orada basitçe normal görüntüde siz güzel bir müzik dinliyorsunuz?! Ama aslında altında hazine var.

Etkileri ne zaman görülmeye başlıyor ?

Bir haftada olduğu gibi, on günde de oluyor, 21. günde de etkileri ortaya çıkabiliyor. Ama 21. günü aştığı çok nadirdir. Eğer aşarsa, o da kişilerin kesik kesik dinlemesindendir. Düzenli dinlemek lazım. Günde on saat duymalısınız. Siz tv izlerken, radyo dinlerken, iş yaparken, uyurken, araba sürerken, çocuğunuzla oynarken her halükârda dinleyebilirsiniz. Uyurken dinlerseniz etkileri daha hızlı açığa çıkar.

Sesini çok açmakla telkinlerin etkisi arasında bir bağlantı yok. Zaten telkinleri duyamazsınız. Müziğin içine gizlenmiştir bunlar. Müziğin sesini duymanız yeterlidir.

Duymadığımız bir şey bizi nasıl etkiler?

Duyuyorsun aslında ama başka bir kulakla. O kulağa gidiyor telkinler. Onun dili ve duyuşu zahirî kulak ve dilden farklı. Rüyada ses yok. Ama duyuyorsun işte. Rüyada duyduğun kulağınla duyuyorsun. Özel çalışmalarla insan daha ne sesler, ne görüntüler görebilir. Hem de gözünün hemen önünde. Yeter ki varlığı doğru okusun ve istesin. Bu tek kare içinde sonsuz görüntüler var. “Oraya uygun bir kulak, oraya uygun bir göz lazım” diyor Üstad. Bizde alıcılar sadece zahirî duyular kulak, göz değil. “Gözleri vardır ama göremezler” diyor Allah. Daha adını dahi bilmediğimiz ne latifelerimiz var. Bunlar her an alıyor ve veriyor. Ama farkında değiliz. Uyuşmuşsa kolun, yok gibi hissedersin. Bu çalışmalar uyuşmuş olan kanallara masaj etkisi yapıyor.

“Kâinat küçük âlem, insan büyük âlemdir” diyor Hz. Ali (r.a). Meselenin düğüm noktası kaleyi içten fethetmek. Yoksa sahte benlik kapıyı açmıyor. “İllâ ki tanıyayım” istiyor. “Hızır, benim bildiğim işleri yapsın” diyor! Biz onu devre dışı bırakıp, direkt bilinç altına yolluyoruz telkinleri. Çünkü bilinç, şimdiki hali ile hasta. Bunu siz yapmayacaksınız, rehberler sizde bu işlemi yapacak. Onlar doğum doktoru ebe. Seni “Ama ben?! Peki ben?!” denilen o zandan kurtaracaklar.

Düşünsene, çocuk annesinin karnında rahat, “Dışarı çıkmam” diyor. Niye? Öleceğini zannediyor. Halbuki orada dursa ölecek ama bilmiyor. Komik işte...

Bunu ailem dinlese, onlar da fayda görür mü?

Telkinleri dinleyen herkes ondan fayda görür. Bu, gül kokusunu ortama vermek gibidir. Herkes hissesine göre alır. Kelimelerinde kendine ait kokusu vardır. Hatta “Kur’ân okuyan mü’min turunçgil gibi kokar” diye bir hadis var. “Salâvat getiren, gül gibi kokar” gibi...

Nasıl ki büyük marketlerde “Al, daha çok al” telkinleri var... Mesela aile içinde sorunların var ve çıkmazdasın. Fatiha, Fetih ve Rahman Sûrelerinden, Cevşen’den, sorununa yönelik bir telkin cd’si hazırla. Bunları, güzel bir su sesinin altına, bilinçaltının algılayacağı 8 ilâ 12 hertz arasında kayıt et ve bir köşede çalışsın. Bir hafta sonra ne olur biliyor musun? Evin aurası değişir. Biz bu âyetleri öylesine kelimeler zannediyoruz. Ama öyle değil.

Onların hepsi canlı, hatta cisimleşebilir. Asrın insanı çok yüzeyde yaşıyor. Esas eğlence ve macera orada. Bangi jumping yapmak Everest’e çıkmak değildir. Veya futbol izlemek değildir. Gerçek lezzet ve keyf, ruhanî âlemlerdir. O âlemleri tefekkür edip tüm bunların sahibine bağlı olmanın verdiği güvenle hayatı yaşamaktır. Hayat, sonsuz ve ölüm sadece geçiş kapısı. Bunu gerçekten bilen ve yaşayan insan için ölüm yoktur. Kutsalların yoludur.

Peki ben direkt Kur’ân dinlesem olmaz mı?

Tabii ki olur. Her halükârda olur. Bizim çalışmamız bir alternatif değil, sadece farklı bir düzlem. Yaptığımız aşama tam olarak soruna yönelik âyetlerin seçimi. Bunun, Cevşen, Celcelutiye ve bazı telkinlerle desteklenmesi. Kişinin istediği müziğin altına subliminal kayıt tekniği ile belli bir dalga boyunda eklemek. Bizim yapmaya çalıştığımız, bilinçli zihnin bulaşıklığı ile kirletmeden âyetleri bilinç altına, olanca safiyeti ile ekmek. Gizli telkinlerin etkisi neden güçlü? Çünkü zihin ona direnç göstermiyor. Arada engel yok. Biz engeli aşıp direkt bilinçaltı tarlasına giriyoruz. Bilinç bir engel oluşturmasın, mânâyı kirletmesin, kendileştirmesin.

Toplu yerlerde dinletsek de aynı etkileri alır mıyız? Çevremizdeki insanlar etkilenir mi?

Zaten büyük alışveriş merkezlerinde ve televizyonda, hatta bir çok müzik parçasının altında gizli telkin var. Kişiler şahsî çıkarları için hangi telkini vermek istiyorlarsa veriyorlar. O kadar çok filmde 25’inci kare var ki. Rock tarzı müziklerin çoğunun altında şeytan ve ateizm telkinleri var. Bunları, kitabın başında kısmen anlattım.

Bizim yaptığımız, bütünün ve o insanın hayrına olan âyetleri oraya yerleştirmek. Tabiî ki ama öyle, ama böyle etkisi olur. Bununla ilgili yaşadığım çok ilginç olaylar var, ancak burada anlatmak mümkün değil. Mesela hapishanelerde su sesi altına yerleştirilen özel âyetler dinletilse ne olur? Mahkûmlar su sesi dinlesin. Veya başka müzik. Bence muazzam bir terapi olur. Veya toplum huzuru, sosyal barış ve farklı kültürlerin bir arada kardeşçe yaşamasına yönelik âyetler seçilse ve özel kanallarda radyoların müzik eserleri altına bunlar yerleştirilse, bu teknikle verilse ne olur? Bunlar çok derin çalışmalar. Bunları yapılmıyor zannetmeyin ama menfî kanalla yapıyorlar. Kendi reklamları için yapıyorlar.

Şimdi kimse silahla, sopa ile savaşmıyor. Savaş telkin savaşı. Bilinçaltını kuşatmaya yönelik savaş. Ve biz bu bölgeyi, kalb ve vicdan dairesini, Kur’ân’a satmazsak, o tohumları ekmezsek, birileri sizin yerinize eker. Sistemde boşluk yok. Melekle doldurmazsan, şeytan doldurur. Bu kadar basit.

Peki etik olarak doğru mu?

Ben toplu telkin vermiyorum. Kişilere özel, bireysel telkinler hazırlıyorum. “Toplu telkinlere karşı mısın?” dersen, biz zaten o kadar çok telkin altındayız ki, izin verin negatif telkinler olduğu gibi biraz da pozitif telkinler olsun. Denge olması iyidir. Bakın çizgi filmlerde o fon müziklerinin altında ne gizli telkinler var. Yani o çocukların bilinçaltına neler ekiyorlar biliyor musunuz? Şeytanın orduları yanında Rahman’ın orduları da var. Hayır için çalışanlardan bahseder Kur’ân.

Ve dahi tüm bunlar, neticede kişinin iradesine bakar. O iç telkinleri ve sesi, nasibiniz varsa uygulayabilirsiniz. Ebû Cehil gördü, neyin ne olduğunu biliyordu, ama iman etmedi. Bu, tercih meselesi. Burada aklın ihtiyarı elinden alınmıyor. Hani Bediüzzaman diyor ya “Dua ve tevekkül meyelân-ı hayra büyük bir kuvvet verir” diye, işte bu çalışma da, insanın içerisinde hayra, iyiye doğru olan meyilleri bir nevî dua ile uyandırma ve kuvvetlendirme çalışması. Hiçbir insan tam anlamı ile robot değil. Robot olanlar da kötü telkinle zarar göreceğine, faydalı telkinle en azında uyansın. Bu çalışmalar bilinçaltını tamamı ile dengelemek üzeredir.

Başka kullandığınız dua veya telkin kaynaklan var mı?

Bu konuda ana üç kaynak olmakla birlikte özellikle bazı durumlar için Risâle-i Nur’dan Mevlânâ’dan bazı dualar ve telkinler kullanıyorum. Berhetiye duası var, o da çok etkili. Onun da esmâlara bakan boyutu var. Onları da kullanıyorum.

Mesela 25. Lem’a, Hastalar Risâlesidir ve resmen mânevî şifadır. Risâle-i Nur’un dili de hipnotiktir, direkt bilinçaltına yöneliktir. Milton Erikson telkinlerine çok benzer. Kendisi, herhalde risâleyi görse idi, bunun bilinçaltı bölgeler için, yani iç dünya için hazırlandığını, sadece bu cümle kalıplarından anlardı.

Peki neden özellikle alfa ritminde kayıt altına alıyorsunuz?

Beynin yaydığı dalgalar var: Alfa, beta, teta ve gama. Alfa dalgaları gevşeme dalga boyudur. Mesela uykuya geçerken veya meditasyon esnâsında, insanlar gözlerini kapadıktan sonra tamamen sakin oldukları durumlarda yaydıkları dalga boyu. Inisiye ve ökült ilimlerle uğraşanlar bu dalga boyunu kullanırlar. Bunlar hep yapılmış olan ölçümler. Kişilerde bu dinginlik bozulduğu an, alfa ritmi kayıp olur.

Bu dalga boyu, beynin en güçlü yaydığı dalga boyudur. Alfa durumu, bilinçaltı yapı ile bağlantılıdır ki, metafizik çalışmalar da beyni alfa durumuna getirmek içindir. Riyazet, arınma, şifa çalışmaları vs... Hipnotik telkinler de bu dalga boyunda olur. Bu, meditatif duruma girmeye bağlı. Bunu bilmek lazım. Bunun ses ve nefes eğitimleri, derin meditasyonları ve belli ritüelleri var. Bu durumu tanımak lazım. Çalışmaları yaparken telkinler veya âyetler bu dalga boyunda okunur. Bilinçaltının dalga boyu bu. Arka kapının şifresi bu. Bu ritimle çalarsanız kapı açılır. Bu epey uzun ve derin bir konu...

Eeg cihazlarında bu dalga boyları tespit edilmiş. Mesela sara hastalarında bu düzensizdir. Hatta bu konuda, yüzlerce defa denendiği halde sonucu değişmeyen bir deney var. Olay şu: Biri şifacı, diğeri sara hastası iki kişi eeg cihazına bağlanıyor ve şifacının dalga boyu çok düzenli, alfa iken; sara hastasınınki son derece düzensiz, hatta patolojik olarak delta yayıyor. Bu şifacı, saralının elini tuttuğu anda hasta da alfa yayamaya başlıyor. Şifacıda düşme yok, etkilenmiyor, halen normal, sağlıklı. Ama saralı olan hemen dengeye geliyor. Elini çekiyor tekrar patoloji deltaya dönüyor, elini tutuyor alfa, elini çekiyor delta. İşte sana manyetik pas.

Ki sahabe, “Hz. Peygamber (a.s.m), hasta olan bölgeye elini koyar ve dua ederdi” diyor. Hani reiki filan var ya hoşlanmasak da. Adı hoşumuza gitmese de, önyargı ile baksak da var. Ve en büyük reiki üstadı da İsa’dır (a.s), Muhammed’dir (a.s.m).

İşte bu alfa insanda optimum denge halidir. Mesela Kur’ân okuyorsunuz, direkt alfaya geçersiniz. 8 ilâ 12 devrelik bir uyum haline geçiyor hücreler. Alfa, hücrelerin düzenli yaydığı elektrik faaliyetidir. Dünyanın dönerken oluşturduğu manyetik dalga boyu da budur. Kâbe’de mesela bu dalga boyu vardır. Sakin ve düzenli. Gerçi dünyanın son durumunda yaşadığı olaylarla deltaya kaymış durumdayız, ama amacımız alfayı daha da artırmak bu çalışma ile.

Beynin yaydığı başka hangi dalgalar var?

Beta var, o da stres ânında kafamızı toparlayamadığımız zamanlarda yayılıyor. Alfa ve tetadan daha hızlıdır. 13 ilâ 40 arası salınıyor. Delta da uyku devresinde açığa çıkıyor. En yavaş olan teta dalgaları ise, uykunun ilk evresinde yayılıyor. 4 ilâ 7 kez salınıyor.

Bir de son zamanlarda gama üzerinde çalışıyorlar. Daha çok algılama ve bilinç merkezi olduğu düşünülüyor.

Bunlar sanki nefis mertebeleri ile de bağlantılı gibi. Hani Allah dostlarının yanında veya mübarek beldelerde nasıl huzurlu hissedersiniz kendinizi.

Doğrudur. Varlık tek, sadece düzeyleri ve görünümleri farklı. Herşeyde aynı sistem işliyor. Önemli nokta onların dilini bilmek. Süleyman’ın (a.s) kuş dili bilmesi, varlığın tüm mertebelerinin dilini bilmesidir. Onun için bütün enerji düzeyindeki varlıkları kendine istihdam edebiliyor.

Şeytan herhalde beta yayıyor. Veya şeytani fikirler de o şekilde işliyor.

Peki telkinleri nasıl dinlememizi tavsiye edersiniz?

İnsanın, önce ne istediğini bilmesi lazım. Önce temelde arınma ve korunma telkinleri var. Onları dinlemeli. Bu tüm yapıyı dengeleyecek ve korumaya alacaktır. Daha sonra istediğiniz konuya uygun olanı seçebilirsiniz. Yaklaşık bir hafta gece gündüz çalacak. 70-80 saatlik dinlenme süresi var.

Bunlar temel telkinler mi?

Hedeflerinizin etkisini arttırmak için bunlar önce arındırıyor. Bir tür oruç gibi. İçeride olan ağırlıkların atılması lazım. Arınma bir tür bilinçaltı detoksu gibidir. Sonra bu durumu koruma altına almamız lazım. Çünkü bunun üstüne binayı inşa edeceğiz. Temelin sağlam olması lazım. Senin saf fıtratının üstüne istediğin manayı miraç ettiğimiz zaman, bunu adı kemalat oluyor. Hz. Mevlana diyor ki: “Hak aşığı bedenini delik deşik eder, gönlündeki altın küpü bulmak için, sonra da o küple yeniden imar eder.” Ama bu sefer inşallah yıkılmamak üzere.

Eski ve atıl olan enerjilerin atılması lazım önce. Sonra onun paranteze, yani korunmaya alınması lazım. Ondan sonra ne istiyorsun? Diyelim ki olumlu düşünmek istiyorsun veya sezgini güçlendirmek istiyorsun, korkuların var ondan kurtulmak istiyorsun. Konu başlıkları çok, hatta sonsuz. Çünkü Kur’ân sonsuz. Kişiler bize tam olarak ne istediklerini söylüyorlar ve biz de o kişiye özel telkin cd’si hazırlıyoruz. Bazıları standart, bazıları kişiye özel.

Bu noktayı daha da belirtmem lazım. Şimdi danışan diyor ki Mesela: “Özgüvenimi geliştirmek istiyorum.” Bu kişi bize önce kısaca hayatını yazıyor. Kendince özgüvensizliğinin sebeplerini ve hayatında ne olursa bu sorunları aşabileceğini yazıyor. Bunlar test şeklinde. Veya bu konuda sadece anlatıyor. Kişinin yazdığı metinde ve anlattıklarında sorunla ve sorunun çözümü ile ilgili ipuçları var.

Bu metni veya anlatılanları psikolog arkadaşlarımla birlikte tahlil ediyoruz. Onlar, işin psikoloji düzeyindeki durumuna bakıyorlar, bense manevî noktada hangi âyet, hangi duygu durumunun karşılığıdır. Barıştığı noktalar nedir? Buna bakıyorum ve ortak karar neticesinde bir âyet ve dua konsepti hazırlıyoruz.

İşte ana metine bu yaptığımız tespitler ekleniyor. Sonra bunlar seslendiriliyor.

Ayetler meal olarak mı, yoksa orijinal mi seslendiriliyor?

Kesinlikle orijinal Kur’ân. Zaten etkisinin güçlü olması buradan geliyor. Bakın bunu çok derin metafıziksel deneyimlerde tespit ettim: insanın bilinçaltı dili Kur’anca, yani Rabbça. Peat denilen bir yöntem var. Mutlak kabulleniş içinde boşluğu deneyimlemek diyebiliriz, insan bu teknikle boşluk deneyimi yaşıyor. Ve o konumdaki bir kişinin Kur’an okumayı bilmemesine, hatta bu konularla ilgisi olmamasına rağmen, ağzından Yasin Sûresi’nin ilk 8 âyetinin döküldüğünü biliyorum. Bazılarının irade dışından Bakara Sûresinin ilk 5 ayetini okuduğunu biliyorum. Bazıları hatta kendi sorununa yönelik hangi âyeti okuması gerektiğini söylüyor. Çok ilginç deneyimler var, insan tam anlamı ile bir gizem. Hatta Cennet dilinin Arapça olduğuna dair hadisler var. Farsça, Aramice ve Arapça... Bu dillerin vurguları ve insan aurasında, bilinçaltında bıraktığı etkiler çok fazla. Hatta insanlığın ilk dilleri bunlar. Yani biz, DNA’mızda Hz. Adem’den (a.s) bu yana olan kalıpları, vibrasyona getiriyor, onları Kur’an ile uyandırıyoruz. Bir God kelimesi Allah kelimesinin yerini tutmaz. Veya oku kelimesi, “ikra”nın yerini tutamaz. Meâl vermek anlamak içindir. O da zihinseldir. Kendincedir. Onun için orijinalin yerini hiç birşey tutamaz.

Önce arınma ve korunma cd’leri dinlenilmeli. Sonra özel konular seçebilirsiniz. Bunlar katalizör gibidir.

Bu telkinlerin etkili olmayacağını düşünenler olabilir?

Bu konuda sadece benim değil, dünyada alınmış sonuçlar var. Benim yaptığım yeni bir şey değil. Ben sadece Kur’an’ı, Cevşen’i ve Celcelutiye’yi işin içine kattım. Yani olayı daha da keskin ve varlıkla bütünsel hale getirdim. Telkin ve subliminal kayıt zaten çok eskiden beri var. Dünyada bir sürü telkin cd’si var, binlerce konuda hazırlanmış telkin cd’leri bulabilirsiniz. Benim yaptığımsa, onlardan farklı olarak;

a- Kur’an telkinleri, yani ayetleri ve Hz. Peygamber’in yaptığı duaları, Cevşen, Celcelutiye ile ve çok özel zatların bazı duaları ile, orijinali ile bilinçaltına yollamak.

b- Bunları alfa ritminde 8 ilâ 12 hertzlik kayıtla kayıt altına almak

c- Belli bir ritmotransla okumak.

Bu çalışmanın farkı bu, onun için evrensel ve kalıcı.

“Kuran ve mü’min ikiz kardeştir” hadisini iyi tefekkür etmeli. istisnasız her insanın içine Kur’ân şifrelenmiştir. Ve bilim, ilerleyen dönemde bunu tespit edecek. Hatta Pakistanlı Müslüman bir bilim adamı, bir genetik mühendisi DNA üzerinde yaptığı çalışmalarda DNA’nın P19 numaralı kodonlarında Alak Sûresinin yazılı olduğunu tespit etti. Evet insan DNA’sında Kur’ân yazıyor. Dikkat et, P19 ve Alak Sûresi, ilk inen sûre ve 19 âyettir.

Amerika’da çalışmalarını yürüten Müslüman bilim adamı Ahmet el-Kadi, Kur’an’ın insan üzerindeki fizikî tesirini, şifa olup olmamasını araştırdı. Burada kullanılan âletler, çok hassas ve son teknoloji. Boston Üniversitesi tıp fakültesinde yapıldı. Aletlerin özelliği emg yani elektromyografi, deri iletkenliği ve kas sinir aktivitesini ölçüyor, eder electrodermal response nefes alış verişi ve kalp atışını ölçüyor, ppg photoelectric pletshysm graphy kan basıncı ve akım hızını ölçüyor, eeg ise beyin dalgalarını ölçüyor. Bunlar elektrotlarla deneklere bağlandı. Araştırma için yaşları 17 ila 40 arasında değişen kadın ve erkek ve hiç bir şekilde Arapça bilmeyen insanları seçti. Araştırmanın ilk bölümü 42 seans sürdü ve her seansta 5 deney yapıldı. Yani deneyler toplam 210’u buldu. Kur’ân’la birlikte Kur’an’a ses, ton ve kelime yapısı olarak çok benzeyen parçalar da dinletildi. Tabii ki bunlar düzenli olarak değişiyordu. Ve dinlenen materyalin ne olduğu kesinlikle gizli tutuluyordu. 40. deneyde ise, gönüllülere hiç bir şey dinletilmedi ve rahat bir şekilde otururlarken, vücutları üzerinde aynı araştırma yapıldı. Böylelikle gerilim azaltıcı tesirin, sadece insanların dinlenmesi sırasında olup olmadığı tespit edilmek isteniyordu. Bariz bir fark görülmedi. Fakat dinlenen parçanın Kur’an olması halinde, gönüllülerin vücutlarında ne oluyorsa oluyor ve olağanüstü bir gerilim azalması oluyor, beyin dalgaları normale dönüyordu. Kur’an dinlendiği anda deneklerin yüzde 97’sinde vücut bir anda optimum, yani denge seviyesine geliyordu.

Arapça’nın yanında İngilizce tercümesi de ve Arapça’ya yakın ses tonları ve kelimeler de kullanıldı. Ancak hiçbiri, Kur’an’ın orijinalinin yaptığı etkiyi yapamadı ve Kuzey Amerika İslam Tıp Kongresinde çok büyük bir ilgi ile karşılandı.

Bu araştırma üstüne daha da gidildi ve daha çok deneyler yapıldı. Konu üzerinde çalışan bilim adamlarının ortak görüşü şu oldu:

“Kur’an’ı dinleyen insanları tesadüfe yer bırakmayacak derecede inceleyen bu âletler, her seferinde aynı şeyi dile getiriyor. insan vücudu Allah kelâmı karşısında gerilimi kaybediyor, kan dolaşımı artıyor, kalp atışları ve deri ısısının normale düştüğünü gösteriyor. Ayrıca insanda bağışıklık sistemi güçleniyor. Bu çalışma, kanser dahil bir çok hastalığın korunma ve tedavi yollarında, Kur’an üzerinde durulması gerektiğini ortaya koyuyor. Yani tüm vücut optimum olması gereken seviyeye geliyor. Üstelik bu insanlar ne dinlediğini bilmiyor.”

Evet Kur’an’ın Allah’ın kelâmı olduğu, adeta vücuttaki zerreler tarafından tasdik ediliyor ve dinletilen diğer seslerde meydana gelmeyen tesirler, Kur’an dinlenmeye başlandığı an ortaya çıkıyordu.

Biz Kur’an’ı insanlara rahmet ve şifa olarak gönderdik.

İsra, 82

Daha bunlar gibi, özellikle son zamanda yüzlerce örnek ve deney var. Bunların kısmen bilindiğini, zaten işin bu boyutuna inanıldığını düşündüğüm için detaylara girmiyorum.

Evet Kur’an ve 1001 esmayı içinde bulunduran Cevşen ve aslı vahiy olan Celcelutiye, insan bilinçaltına sembolik olarak kodlanmıştır. Ve buna farklı bir düzlemde tam uyumlu hale gelmek için bizim bu çalışmamız bir teknik geliştirmiştir. Bu konuda önemli sonuçlar da almıştır.

Sakın yanlış anlaşılmasın, diğer kişilerin yaptığı telkin çalışmaları kalıcı değil demek istemiyorum. Bakın onlar da etkili ve güçlü ama Kur’ân telkinleri yanında takdir edersiniz ki insan kelâmının esamesi okunmaz.

Telkinlere inanırsak, bilinçaltına girip etkisi daha da artar mı?

Şimdi şöyle bir durum var: inansan da, inanmasan da bu âyetler bilinçaltına akar. Bediüzzaman “Gafletle yapılan zikirler dahi feyizden halî (yoksun) değildir” der. Yani elektrik çarpar mı, çarpmaz mı, bunun inanıp inanmakla ilgisi yok. Bu bir kanun, çarpar. Aynen bunu gibi telkinler, inansan da girer, inanmasan da... Bilinçaltına girer. Bu bir kanun ancak işin ince ve hassas noktası şu: Sen bilinçaltının yeni yapılanması ve pozitife kanal olması ile bilincine yansıyan telkinleri yaşantına kabul ediyor musun, etmiyor musun? Biz sadece senin isteğinin o mânâyı, o çiçeği daha da güçlendiriyoruz, istemediklerini de dönüştürüyoruz. Yani âyetler bunu yapıyor. Daha önce istemediğin şeylerin oranı yüzde 75 idi. istediklerin yüzde 25. Şimdi oranları tersine çeviriyoruz.

Buna rağmen sen bile bile gidip o çiçekleri yolarsan, o zaman yapacak birşey yok. İnatlaşmamak lazım. Biz robot değiliz. Aklın ihtiyarı burada alınmıyor. Sadece akl-ı selim sağlanıyor. Hatta daha derinde ve devamında tam anlamı ile mutmainiyete erişebiliyorsun. Bu çalışma bir tür barajı atlatmak gibidir. Seni destekliyor. Neticede senin iraden devrede. Hani “Rabbinin ordularını ancak kendisi bilir” diyor ya âyette. Bu kanun da, Allah’ın bir tür ordusu. Ve kime niyet, kime kısmet derler. Senin dinleyip dinleyememen de tesadüf değil. Olmaz dersin, saçma dersin, demek ki nasibin yokmuş. Öbürü dinler, demek ki nasibi varmış. Neden bu kadar emin konuşuyorum biliyor musunuz? Çünkü işin içinde Kur’an var, Cevşen var, Celcelutiye var.

Onlara havale edilen bir dâvâ, en güzeli ile sonuçlanır. Sonuç nasıl olur, o ayrı. Sorun o değil. Sorun âyetlerin bilinçaltına tüm safiyeti ile girmesi. Olay bu. Sâfıyeti ile girsin, gerisine karışmayın. Sizin için en iyisi olacak. Şüpheniz olmasın.

Ama dediklerimizi tam yapmalısınız, yani 3 gün dinleyip 4 gün kestiniz mi olmaz. Abdesti tam almak lazım. Bu bir ilim ve denenip netice alınmış bir ilim. Dünyada kişisel gelişim telkin çalışmaları bu teknikle yapılıyor. Belli süresi var.

Ses seviyesi ne olmalı?

Seviye çok fazla olmamalı. Çok açarsam etki artar diye birşey yok. Hatta çok açtığınızda arada ayetleri duyabilirsiniz. O zaman kısın. Bilinç orada olanın farkına varmasın. Müziğin sesini duymanız yeterli. Yani yüksek ses faydalıdır diye birşey yok. Mesela iş yerinde dinlerken kısık sesle kimse rahatsız olmaz.

Bu çalışmanın herhangi bir zararı var mı?

Kesinlikle var! Şeytana ve seni üzen şeylere zarar verir, hatta yok eder biiznillah. Âyetlerin kime zararı olabilir ki? Burada da önemli nokta şu: O da altta kullanılan müzik yeter ki depresif olmasın. Onun için ben ağırlıklı olarak doğa sesleri, su sesi, yağmur ormanları, özel hazırlanmış hipnotik fonlar, ney sesi ve insanda ulvî duyguları açığa çıkartan new age, etnik müzikler tarzı klasik (Mozart, bethoven, vs.) tarz saz semaileri ve mevlevî ayinlerini seçiyorum.

Günlük hayatta o kadar çok ve menfî telkin altındayız ki benim yaptığım önce bunlardan arınma, daha sonra o saf fıtrat üzerine istenilen ve arzu edilen modeli oturtma.

Evet zararlı olan telkinler tıpkı asitli içecek dolu bir bardak gibi. Ancak biz bu asitli içecek üstüne yavaş yavaş su dökersek, bir süre sonra asitli içecek tamamen gider ve yerinde su kalır. İşte yapılan çalışma aynen bunun gibi.

Bu telkinlerin etkilerinin ortaya çıkıp çıkmadığı nasıl anlaşılır?

Öncelikle kişinin bedeninde bir kıyama kalkmak diyebileceğimiz dikleşme görülür. Yani daha önce sırtında ağırlık bulunan ve yere yakın yürüyen siz gitmiş, daha net farkındalık sahibi bir birey gelmiştir. Cilt de daha berrak ve sevgi yüklü bakışlar kendini gösterir. Bu biyolojik olarak fark edilir düzeydedir. Düşünsel olarak da o eski, gereksiz ve rahatsız edici düşünceler, alt fondan akan cızırtı gibi olan ve irade harici gelen duygularda ciddi bir azalma, hatta kesilme olur. En son olarak da, kesinlikle tarif edilemeyen, dış faktörlere bağlı olmayan bir güven ve dinginlik hissi içinde olursunuz. Daha kabul edici, daha bağışlayıcı, daha uyumlu.

Bu ilk iki cd’nin etkileri. Daha sonra bunun üstüne, özel olarak istediğiniz model varsa, onların etkileri de hazırlanan âyet ve seçilen dualara göre olmaktadır.

Telkinler ne kadar zaman sonra bırakılmalı?

Bilinçaltında bir bilginin alışkanlık, yani refleks haline gelmesi için gerekli süre, yaklaşık 21 gündür. Ben şöyle tavsiye ediyorum: 21 günden sora günde bir saat dinleyin. Zaten içsel konuşmalar ve öz benlikle diyaloga geçileceği için artık bir süre sonra tüm sistem oraya havale edilir. Biz oraya kapı açmak için yapıyoruz zaten tüm çalışmayı. Hani uzaya çıkan füzelere yedek yakıt tankı koyarlar. Sürtünmesiz ortama girdikten sonra yani atmosferin dışına çıktıktan sonra bunları taşımaya gerek yoktur. Dolayısı ile 21 günün ardından etki alındıktan sonra günde bir saat dinlenebilir. Üst bilince sıçradıktan sonra zaten bu süreç otomatik olarak seleksiyona uğrar veya farklı bir format alır.

Telkinleri dinliyorum, etkisini de görüyorum, ancak bazen kendimi eski düşünceler içerisinde budıyorum.

Bakın daha ilgincini söyleyeyim size: Telkinler dinlenmeye başladığı anda, enteresan, daha önce olmadık düşünceler bazılarında daha da artıyor. Bu, arınma sürecinin bir parçası. Hz. Mevlânâ diyor ki: “Sen kendini duru pak zannediyorsun ama dibin çamur bağlamış.”

Bilmediğimiz, adını dahi koyamadığımız o kadar çok klasörden etkileniyoruz ki? Bize musallat olan bu alışkanlığın veya düşüncenin temeli belki de çok küçükken, hatta anne karnında iken yaşadığımız bir olay. İşte siz bu telkinleri dinlerken, bu âyetler işi kökünden hallettiği için, yani havuza dibinden suyu verdiği için değişik duygu kabarımları oluyor. Bu herkeste olmuyor. Ancak olursa, bu sürecin bir parçası.

Değişimi kendinde hissetmesine rağmen, zaman zaman eski düşünceleri veya alışkanlıkları hissetmek... Mehmet Kırkıncı şöyle bir şey demişti Ramazan için. Ramazan’da şeytanlar bağlanır ve insana zarar vermez. Ancak kalp mağarasında onun sesi o kadar çok vardır ki... Şimdi sesi kesik olmasına rağmen yankıları devam ediyor. Depremde de öyle değil midir, ana depremden sonra artçıları sürer.

Şunu bilmek lazım: Hayatta hiçbir şey, birden bire başlamaz, birden bire de kesilmez. Oval bir süreç vardır; ki bunun adı sabırdır.

Bu herkeste olmuyor. Ama farkında değiliz, ancak bilinçaltı alışkanlıklarının gittiğini görünce tepki gösteriyor. Düşünsene, yıllarca karanlık ve kokuşmuş odada kalmış bir adamı güneşin, denizin ve bol oksijenin olduğu yere çıkaracaksınız... Pek gelmek istemeyebilir, az bir direnç gösterecek tabiî ki. Bunlar hep sürecin bir parçası. Ama geçicidir.

Ayetlerin hiç sesi gelmiyor ya da bazen yakalıyoruz ama çok az geliyor? Müzik sesi daha baskın. Duymadığım telkin beni nasıl etkileyecek? Acaba bize verdiğiniz dosya mı hatalı?

Zaten subliminal telkinlerin amacı, bilinçli zihnin direncine takılmadan âyetleri bilinçaltına ekmek, insanda duyan, sadece kulak değil. Ruhun hayat dairesinde ve insandaki daha derin bilinçte yer alan latifelerde şimdiki gördüğümüzden daha çok gören, şimdiki duyduğumuzdan daha çok duyan latifelerimiz var. Bilim bunu tespit etmiş. Bu fonlar altına, belli dalga boyunda ve ritmotransda okunan âyetler bilinçaltı tarafından kesinlikle duyulur.

Beyne bir saniyede 400 milyar bitlik bilgi geliyor. Ancak 2000 tanesi, bilinçli zihin tarafından fark ediliyor. Daha fazlası ile bilinçaltı yapı ile bağlantılı olan çok derin bilinçte kayıt altına alınıyor ve uygulamaya konuluyor. Zaten biz;im hedefimiz, âyetleri oralara, olanca saflığı ile yollamak. Düşünsene, saraya gireceksin ancak kapıda kocaman bir engel var. Kimseyi içeri almıyor. Ancak kendi tanıdığını, bildiğini içeri alıyor, işte nefis ve ordusu, ayeti, hakkı, hakikati görünce almak istemiyor. Biz ne yapıyoruz? Arka kapıdan sokuyoruz bunları, içeriden de sarayı fethediyoruz.

Âyetlerin subliminal yani gizli olmasının başka ne gibi faydaları var? Ben yine de telkinleri duymak istiyorum.

Bunun başka faydaları da var. Çok daha kolay dinlenebiliyor. Mesela iş yerinde insanlar telkinleri direkt dinlemekten çekinebilir, âyetler, müziklerin içine gizli olarak yerleştirildiğinden dolayı verim daha da artıyor. Zihin âyeti kendi anlayışına göre değil, âyetin saf hali ile bilinçaltına aktardığı için etkisi çok daha güçlü oluyor. Yani Allah kelimesi geçtiğinde kişinin kendi kafasındaki ‘tanrı’ değil, âlemlerin Rabbi olan Allah’ın mârifeti, bilgisi direkt akıyor.

Burası çok kişi tarafından sorulacak, onu bildiğim için tekrar ediyorum. Bilincimizin bulanıklığı ile değil, âyetin saflığı ile onu bilinçaltımıza alıp yeşermesini sağlamaya çalıştığımız için telkinleri duymuyoruz. Burada telkinleri algılayan bilinçaltı.

Düşünsenize, sürekli aynı şeyi dinlerseniz, günde 1 saate yakın çalacak, bir süre sonra zihin ona bir kılıf bulur, onu kendileştirir veya bir şeye benzetir. O zaman âyet saf hali ile değil, sana göre bir mânâ ile bilinçaltına akar.

Hazırlanış aşamaları nelerdir?

Öncelikle kişi arınma ve korunmayı dinlemeli. Bunların ikisi peş peşe konup dinlenebilir. 15 gün bunları dinledikten sonra bilinçaltı hem eski düşüncelerden korunmuş, hem de o durumu korumaya yönelik bir durum belirlemiş oluyor. Yani arınma ve korunmadan sonra kişinin isteğine göre âyetler, Cevşen ve Celcelutiye’den bölümler seçiliyor. Daha sonra gerekirse bunlar telkinler ile de destekleniyor. Yani metin bu şekilde hazırlanıyor. Daha sonra bunlar belli bir ritim ile kayıt altına alınıp, üzerinde gerekli ses teknik çalışmaları yapılıyor.

İstenilen müzik, su, yunus, deniz, dalga, ney sesi, new age tarzı, klasik müzik, sanat müziği vb. kişiye göre değişir. Müziklerin altına telkinler gizleniyor.

Dinleyene bunların müziksiz halini veya metinleıini de veriyor musunuz?

Tabii ki cd’ler size geldiğinde bunların hem metinleri hem de müziksiz sadece saf okunmuş halleri geliyor. Ancak siz sadece müziği dinliyorsunuz. Bazıları müzikle birlikte metni okuyor veya sadece müziksiz olan ses kaydını dinliyor. Hayır... Bunlara sadece bir kereliğine bakmanız, yani ben bu müziğin altında ne dinliyorum, bilmeniz için veriyorum. Yoksa birlikte dinlemek veya okumak için değil. Hatta daha sonra, bir kere okuduktan sonra, o dosyayı silebilirsiniz.

Peki müziklerin altında başka bir şey olup olmadığını nereden bilebilirim?

Öncelikle kimse, hele ben böyle bir riski almam. Ki bu tespit edilebiliyor. Çok rahat bir şekilde. Hem de ses ve müziği birbirinden ayırıp sesi yükselttiğiniz an, altta olan telkinlerin hepsini net bir şekilde duyabilirsiniz. Kimse böyle bir riski almaz. Böyle bir şey olsa mutlaka açığa çıkar. Bunu yapanlar, işte bahsettiğim kişiler. Çizgi filmlerin altından tutun filmlere kadar onları bile tespit ediyorlar. Biz onların topluma yaydığı ölümcül virüsleri Kur’ân ile temizliyor, arındırıyoruz. Anti virüs programıdır bizim yaptığımız.

Bakın 1970’li yıllardan beri kişisel gelişime ciddi bir ilgi var. insanlar kendini keşfetmek adına böyle bir serüvenin içine giriyor. Bu konuda çok kitap var. Ancak önemli bir tespittir ki kitap okumak tek başına tam anlamı ile insanı dönüştürmüyor.

Etkisi bir süre sonra kayboluyor. Kişisel gelişim uzmanları bunu tespit etti. Ve ondan sonra telkin kasetleri çıkarmaya başladılar. Açıktan telkinler veriyorlardı bu insanlara. Bundan da istenilen performans tam anlamı ile alınamadı. Ve en son, bu subliminal telkinler çıktı ve bundaki başarı oranının diğerlerine göre çok yüksek olduğunu gördüler. Çünkü mana, telkin bilinçte takılı kalmıyor, direkt bilinçaltına akıyordu.

İşte benim yaptığım, bu temel üzerine. Ancak çok daha üstün. Çünkü işin içinde Kur’an, Cevşen ve Celcelutiye var. İnsan, Kur’ân’la direkt uyumlanmıştır. Ki bir hadiste Cennet dilinin Arapça olduğu rivayeti de önemli bir noktadır. Türkçe bir kelimenin enerjisi ile Rabbca, Kur’anca bir kelimenin enerjisi tabii ki bir değil. Hele Celcelutiye’de öyle harfler var ki... Ki bunlar Kur’an’dan alınmış. Mesela Elif, Lam, Mim, Ra, Ta, Ha, Mim, Kaf, Ya, Ayn, Sad... Şimdi bu seslerin hangi çakralara dokunup, hangi noktalarda ne gibi operasyonlar yaptığını anlatsam, ayrı bir kitap olur. Sadece bu harfler bile bir tür paroladır. Hani bilgisayarınızı açmak için kullandığınız parola var ya, bunlar da insan beynini açıyor. Yeter ki olanca saflığı ile ekelim. İnşallah.

Kişisel gelişimin tabiî ki kendi içinde faydası var. Ancak takdir edersiniz ki, insanı en iyi bilen onun yaratıcısı ve Onun koyduğu ilkeler.

Telkinler kişiye özel oluyor mu?

Bunu şöyle ifade edeyim. Kişiye özel cd’de, kişi sorununu ve kendini çok iyi bilmesi gerekiyor. Ki ona göre âyet seçiyorum. Mesela bir kişi vardı. Akciğer kanseri ve kemoterapi görüyor. Yine ölüme terk edilmiş. O, neden dolayı hasta olduğunu biliyordu. “Ben hep insanları idare ettim. Kendime zaman ayırmadım. Kendimi dinlemedim. Bir tatilim bile olmadı vücut da iflas etti” diyordu. Genel telkinin içine, onun bahsettiği bu soruna yönelik bir ayet ve telkin eklemiştim. Yine aynı hastalıktan şikâyetçi olan bir başkası vardı. Sürekli şikâyet ediyordu. Hep hayattan şikâyet etmiş. Şimdi bunun farkına varıyor. Bu ikisinin telkinleri genel olmakla birlikte özel ve farklı içerikleri var. Hücre yenilenmesi için; Hayyu Kayyum sıfatları ile ilgili, Cennetle ilgili, Kudretle ilgili, dirilişle ilgili, yani doğumla ilgili âyetler seçilir. Bu ana sorunun iskeletidir. Ama bunun yanına, kişi sürekli şikâyet ediyorsa, ismi ve soy ismi ile birlikte tevekkül ve Allah’ın her işi hikmetle yaptığıyla ilgili bölümleri ekliyorum. Ana bir metin olmakla birlikte içine kişinin özel sorununa yönelik âyetler de ekliyorum.

Eğer kişi kendi sorununun detayını bilmiyorsa?

Sorun değil, zaten ana metin içinde o sorunu da kapsayan telkinler var. Biz sürecin hızlanması için, özel, kendi tespit ettiği, soruna yönelik telkinleri de işin içine katıyoruz. Yani “Benim yemeğimde şu baharat olsa daha iştahlı yerim” diyor. Kendi tespiti sadece baharat gibidir. Yoksa temel faktör ana iskelettir.

O zaman bu şekilde her konuda telkin hazırlamak mümkün?

Kesinlikle. “Yaş ve kuru herşeyin olduğu bir kaynak”tan, yani Kur’ân’dan istifade ediyorsunuz çünkü.

Ülkemiz açısından bu çalışmanın önemi nedir?

Bir kere bilinçaltı çalınmış bir toplumuz. Yani bu bilinçaltı bize ait değil. Şunu demek istiyorum, insan fıtratı ile uyumlu bir hayatımız yok. Dolayısıyla bilinçaltımız yok! Özellikle gençlere, çocuklara öyle bombardımanlar yapılıyor ki...

Ne ekersen onu biçersin derler ya... Sen ekmezsen senin yerine ekenler çok fazla. Bunlardan kurtulup kendimize gelmemiz lazım.

Genç nesle, çocuklara neler ekildiğini, biraz bu konularla ilgilenenler bilirler. Bilmeyenler sadece farkındalık ile toplumun haline baksın bakalım, neler var neler yok? Ailelerin şikâyetleri ve durumları ortada. Anne babalar sanki çok mu sağlıklı? Bence, insanın kendine dahi itiraftan kaçındığı ve yüzleşemediği problemleri var. Ve insan farkında olmadan kendini uyuşturuyor. Ama bunlar er veya geç çıkacak. Kabirde Münker ve Nekir eşliğinde öğreneceğiz bunları ve burada temizlenmezse bunlar, orada sıkıntı oluşturacak.

Önemi, dünya ve ahirete bakıyor. Sadece ölmeyeceğini düşünenlere hitap etmiyor diyebiliriz.

Metinleri siz mi hazırlıyorsunuz? Fikir aldığınız kişiler var mı?

Bu konuda danıştığım kişiler var. Dr. Hakan Yalman ve Cemal Nur Hanımdan bu konularla ilgili çok istifade ediyorum. Ayrıca bağlantılı olduğum ve sürekli konuğum olan kişilerle de fikir alışverişinde bulunuyorum

Peki bu kadar etkili olmasının sebebi nedir?

Tabii ki öncelikle bunların Kur’an âyetleri olduğunu hatırdan çıkarmamak lazım... Bakın Kur’ân’la birlikte Cevşen ve Celcelutiye’nin değerini kâinat anlatıyor. Yoksa piyasada çok telkin cd’si var. Benim hazırladığımın farkı, Kur’an olması ve belli bir dalga boyunda, alfa ritmi (8-12 hertz) arasında kayıt altına almam. Ve belli bir ritimde okumam.

Teknik olarak destek alıyor musunuz?

Bu konuda sevgili Abidin’den destek alıyorum. Kendisi ses mühendisidir. Subliminal kayıtlarda çok hassas, ince ayarlar var. Kendisi bu konuda eğitim almış bir kişi.

Çocuklarla ilgili metinleri hazırlamada sevgili Mehmet Yaşar, Indigo ve Kristal çocuklar üzerine çalışan ve eğitimler veren Berna Türksoy’dan destek alıyorum. Yetişkinler konusunda da Dr. Hakan Yalman ve Cemal Nur Hanım ile danışmalı gidiyoruz. Ve metin hazırlamada NLP uzmanı ve psikolog iki arkadaşım var.

Telkinlerin konularından örnek verebilir misiniz?

O kadar çok konu var ki nasıl sayacağım bilmiyorum. Yetişkinlere ve çocuklara özel olarak hazırlanan iki kategori olduğunu söylemiştim.

Yetişkinlere ait olan konular:

1. Arınma

2. Koruma.

Bunlar, ana cd’ler. Diğerleri ise;

Bilinçli yaşam seti:

Özgüven ve farkındalık, iç huzur, geçmişin gölgelerinden kurtulma, olumlu düşüncenin gücü, mutlu çiftler, sağlıklı aile, kendini keşfet, sosyallik artırıcı, topluluk karşısında konuşma, depresyon ve stres dünde kaldı, kendini aş, öze dönüş, bilinçli yaşa, mutluluk ve sevinç hayatın kendisi, hayatı kutla, hayatına bolluk ve bereketi davet et, konsantrasyon ve beyin gücü, an bilinci, şimdide olma sanatı, kendine güven, güzel ahlâk, evrensel bilince ulaşma, aile huzuru, zihin açıklığı ve ezberleme gücünü geliştir, cesaretsizliği yen, sabır, yaratıcılık, olgunluk, güven inşâ etmek, karizma yeni ben, iş yerinde güven, endişelerden kurtul, refah ve zenginlik, dil öğrenme, yöneticilik

Mistik cd’ler:

Pisişik yetenekleri geliştir, astral seyahat, ruhanî âlemle diyalog, duru görü, Hızır’la yolculuk, büyü, sihir ve cinlere karşı korunma, korku ve nazara karşı kalkan, evini arındır, iç sıkıntılardan kurtul, karabasan ve uykuda korkanlar için, kâbuslara son, lusid rüyalar, sağlıklı uyku, sezgi, 6. his, aura ve çarka güçlendirici, vesvese ve şüpheye son, sakinlik, ruh ikizini kendine çek, kısmet açma.

Sağlık cd’leri:

Beyin tümörü, migren, ülser, kansere, duygu bozuklukları, yüz felci, kabızlık, genel sağlık ve Esmaü’I-Hüsna, sürekli yorgunluk, sağlıklı çiftler ve cinsel yaşam, titreme, menopoz, sağlıklı hamilelik, kolay doğum, hamile kalmak, her türlü kalp ağrısı, her türlü korku ve fobi, baş dönmesi, erken uyanmak, çok uyumaya karşı, sağlıklı zayıflama.

Kötü alışkanlıklardan kurtul:

İçki, kumar, zina, kalp kırma, dedikodu, büyü ve sihir, yalan, sigaraya karşı, üzüntü ve korku, küfür etmek, öfke ve olumsuz düşünceler, affedememe, içsel çatışma...

Manevî konular:

Sekerat anı, peygamberi rüyada görmek, güzel ahlâk, sabah namazına kalkıyorum, denge üzereyim, rahmet üstüme yağıyor, her şeyle barışığım, Kur’ân’ı mânâdan okuyorum, içe yolculuk...

Çocuklar için:

Hiper aktivite, sağlıklı uyku, çocuklarda özgüven, yalana karşı koruma, sınav heyecanı, dikkat toplamada güçlük, huysuzluk, hırçınlık, öğrenme bozuklukları, okul performansında düşüklük, uykuda aşırı hareket, sık uyanma, yüksek tansiyon, sosyal ilişkilerde sorun, dürtüsellik, indigo ve kristal çocuklara özel esmâ mozaiği...

Evet, öncelikli olanlar bunlar. Ancak dediğim gibi bunlar sadece hangi konularda hazırlanabilir, onun fikrini veriyor. Daha bunlar gibi yüzlerce, hatta binlerce konuda soruna yönelik metinler seçmek mümkün.

Her konuya, soruna, istenilen modele uygun bir kompozisyon hazırlamak mümkün. Çünkü “Yaş ve kuru herşey Kur’an’da var” (ayet meali) Bakmasını bilene. Dediğim gibi bunları özel hazırladığımız metinlerle de destekliyoruz. Onlar tabii ki Türkçe.

Arınma metni içinde neler var?

Metinlerin girişinde 19 defa Bismillahirrahmanirrahim var. Sonda da 19 besmele var.

Bakara’dan Nas’a kadar her sûre incelenerek derlenmiş arınma ve Allah’ın affetmesiyle ilgili âyetler var. Yine tevhidle ilgili âyetler var. Daha sonra da Celcelutiye’den ve Cevşen’den metinler var.

Kalbinin üzerine rahmet sağanakları yağıyor. Hayyu Kayyumun nuru ile yüzüne, kalbine bir parıltı geldi. Ve bundan sonra her yönden nurlar seni kuşatıyor. Sahibimizin haşmeti seni kuşatıp yüceltiyor.

Ey kutsal ruh! Senin için korku ve üzüntü yok. Sen kabul edilmiş olansın. Bunu biliyorsun. Karanlıklar aydınlığa çevriliyor. Bu, her zaman günler çağlar geçtikçe devam ediyor. Öyle bir nurdur ki bu harfler, onunla her türlü ihtiyaç yerine getirilir. Celâl sahibi olan Allah, seni, “Kün!” emrinin Kef’i ile canlandırıyor. Canlanıyorsun, canlanıyorsun, canlanıyorsun. Arınıyorsun. Etrafa nur saçıyorsun. Nur üstüne nursun. Nur üstüne nursun. Hû ismi ile tüm düğümler çözülüyor. Kevser havuzunda yıkanıyor ve arınıyorsun. Allah’ın iradesi ile kin, nefret ve hırs, senden uzaklaşıyor ve yerine huzur, ilim ve kudret geliyor. Sonsuzluk ilmi ile dingin ve masumsun. Tıpkı ilk doğduğun an gibi.

İsm-i Nur ile yıldızın parlıyor. Çağlar boyunca parlıyorsun. Nur lambası tutuşturuluyor. Gizlice aydınlanıyor. Tüm fitnelerden ve kötü bakışlardan arınıyorsun. Bildiğin veya bilmediğin düşmanlar senden uzaklaşıyor, artık kimse sana zarar veremiyor. Çünkü sen İlâhî koruma altındasın. Bu arınma, içindeki İlâhî bilgeliği çıkardı. Ferd ismine mazhar oluyorsun. Bu ismin bağlantılı olduğu kanallar sana açılıyor. Her daim oradan besleniyorsun.

Ta-ha, ya-sin ve ta-sin ile kendine geliyor ve mutlu oluyorsun. Elif-lam-mim ve peşindeki ra’sı ile süflî âlemden nur âlemine çıkıyorsun. Sen yüce bir ruhsun. Allah tarafından kabul ediliyor ve seviliyorsun. Melekler, ruhanîler ve tüm insanlık seni bekliyor. Onlara sırrını veriyorsun. Miracını tamamlıyorsun. Burada görevin var. Nurun alâ nur ile yıkanıyorsun. Zihin sakin ve pırıl pırıl parlayan bir su gibi. Her şeyin güvende ve rahatsın. Her şeyin cevabını kolaylıkla buluyorsun. Senin için korku ve üzüntü yok. Sen onunla dostsun. İlâhî olan, senin rehberin ve senin için endişe yok, rahatsın, huzurlusun ve kendine güven içindesin.

Bunu dinleyenin mükâfatı, zât-ı Ahmediye’nin şefaatidir. Ve Cennetlerde saf olmuş hurilerle beraber haşrolunacaktır.

Allah günahları affeder ve sonsuz bağışlar, sen bağışlandın. Affedildin. Salât ve selâm ona ve ashabına olsun. Allah sana Kâfî, O’ndan başka ilâh yok. Her şeye Şahit, seni seviyor, seni kabul ediyor. Şanı yücedir, Rabbim Allah, Rabbim Allah, Rabbim Allah, yalnız ona tevekkül ediyorsun. Hoş geldin ey kutsal ruh, saf ruh!

19 Besmele...

Cümle kalıplarının hepsi Cevşen ve Celcelutiye’den. Tabii bunlar orijinali ile okunuyor. Ben sadece mealini verdim.

Koruma kalkanında ne var?

Yine orada da Allah’ın mü’minleri, inananları koruması ile ilgili âyetlerden derlediğimiz âyet kompozisyonu var. Ağırlıklı olarak Âyete’l-Kürsî, Nas ve Felâk sûreleri var bunda.

Daha sonra tüm bunlara ek olarak Celcelutiye ve Cevşen’den derlediğimiz orijinal metinler var.

Aşağıdaki metin, tamamı ile Celcelutiye’den ve Cevşen’den. Dediğim gibi bölümleri orijinali ile okuyoruz.

“Sana atılan oklar yamuluyor, onlar tersine dönüyor. Kinleri sana ulaşamıyor. İsm-i Azam’la her yönden gelen düşmandan korunuyorsun, onlar geri dönüyor. İsm-i Azam’la onlar uzaktan vuruluyor. Onlar dağılıyor ve sen hiçbir zarar almıyorsun. Ona tevekkül ettikçe güçleniyorsun.

“Güçlüsün, etrafın nur kalkanı ile çevrili, Âyete’l-Kürsî’nin hâdimleri seni koruyor.

“Allahü’s-Samed, Cebbar ve Kahhar isimleri ile düşmanlık ateşleri söndürülüyor. Düşmanların teslime mecbur oluyorlar. İlâhî ve ruhânî koruma altına alınıyorsun. Evet şu anda bu koruma altındasın. Ve her zaman burada kalacaksın. Artık sana korku yok, üzüntü yok. Hikmet sende parlıyor, hikmetle okuyorsun. Acizliğin ve fakirliğin Ganiy ve Hakîm isimleri ile son buldu. Bundan sonra korkma, dilediğin her türlü düşmanla mücadele et. Her yeri kuşatmış da olsalar kralların şiddetinden korkma, korkacağın yılan olmayacak göreceğin bir akrep de ve sallanarak sana gelen aslan da... Kılıçtan korkma, hançerin darbesinden de, mızraklardan da korkma!

“Sen ruhunu ona açtın, buna niyet ettin. Onun dergâhına iltica edenin bütün istekleri karşılanır. Onun gücü ile zulmet dağıldı ve sen önünü İlâhi koruma ile görüyorsun farkındasın, netsin. Selâm ismiyle düşmanlıklar son buldu.

“Sen Kaf ve Nun ve onlardaki Ha-Mim’lerle korundun. Duhan Sûresi’ne bağlandın. Onda sağlam bir sır var. Ha mim ayn sin ra sin ve kaf’larıyla selâm isminle her türlü kötülükten korundun.

“Üzerinde sadece pozitif etkileri var. Aklına gelen gelmeyen her türlü negatif senden sonsuza dek uzaklaştı. Çünkü sen korunuyorsun, sana hiç kimse zarar veremez. Çünki İlâhî koruma altındasın.”

19 besmele....

Buradaki dualar da hep Kur’an’dan ve Celcelutiye’den. Mesela diyor ya “Korkacağın yılan olmayacak, akrep de, salınarak gelen aslan da olmayacak.” Şimdi biz bunu direkt hayvan olarak düşünürüz değil mi?

Aslında burada akrep karakterli, yılan karakterli insanlar da kastedilir. Bakın derin bilinçte, ki Kimya-i Saadet’te Hz. Gazali bahsediyor, her bir duygu durumunu temsil eden bir hayvan var. Yani insandaki kötü duygular, düşünceler, düşmanlıklar vs. hayvan siluetinde görünüyor. Dolayısıyla o kötü duygular, artık seni etkilemeyecek, onlardan korunuyorsun.

Misâl: Allah Resûlü diyor ki: ‘Harama nazar etmeyin, çünkü ondan size oklar atılır” diyor. Bakın haram olan şey de, âlem-i mânâda ok şeklinde görünüyor. Ve biz o kadar çok ok alıyoruz ki farkında olmadan, işte bu metnin orijinali hem fiziğe, hem de metafiziğe baktığı için ikisinden de koruyor seni.

Hatta Üstad, birine “Fenâ niyetle geldiğin vakit seni yılan sûretinde görüyorum; dikkat et” diyor. Düşünsene bu kötü duygulardan da bu sırlarla korunuyorsun. Olay sadece akrep, yılan olayı değil. Hayvanât, insanın duygularını temsil ediyor.

Her kötü hasletin, huyun bir hayvanla münasebeti var. Kimde o haslet artarsa, âlem-i mânâda o şekilde görünüyor. Eskiden, yani geçmiş ümmetlerde bu, daha bu dünyada iken çıkıyordu. Hatta domuza, maymuna dönüştürülen insanlardan bahseder Kur’an. Süfyan bin Uyeyne Q bundan detayları ile bahsediyor. Ama Muhammed (a.s.m) ümmeti bu rüsvalıktan korunmuş.

İnsanları reiki ve emf gibi doğu kaynaklı belli kanallara uyumlamalar gibi, siz de Cevşen ve Celcelutiye kanallarına uyumluyorsunuz ve bu konularda eğitimler veriyorsunuz. Biraz da bundan bahseder misiniz?

Bakın Dr. Mikao Usui, Zen Budizmi ile ilgilenen Japon asıllı bir şahıs. 1800’lü yıllarda yaşamış. Akademik yönden de çok yetenekli bir şahsiyet. Tıp, tarih, psikoloji ve dünya dinleri ile çok yakından ilgilenmiş. Bu kültürler hakkında derin bilgilere sahip. İsa, Buddha ve diğer tüm şahısların şifa güçlerini araştırmış. Budist metinlerini inceliyor. Onların sutraları var. Bizdeki âyetler gibi. Ve yıllarca, manastırlarda inzivada kaldıktan sonra en son Kurama dağında 21 günlük son çalışmasını da tamamlayıp, tespit ettiği kanalları kısmen ilkeleştirmiş.

Reikide belli semboller var, bizdeki vekfler gibi. Aslında reiki dediğimiz şey, ism-i Nûr’un bir yansımasıdır. “Her yerdedir” derler. Ve “Sevgidir” derler. “Evrensel enerjidir” derler. Kuşatıcıdır. Çok isimleri var, önemli değil. Her ne derseniz deyin, bütün güzel isimler O’na aittir. Tabii herkes kendine göre ve kendi dünyasında tespitler yapıyor, isimler veriyor. Eksik olabiliyor, vahiy ile tamamlamak lazım. Reiki, özel bir eğitim yani belli prensipleri var. Bu eğitimleri aldım ve veriyorum da. Çok derin inceledim. Ancak, size işin aslını söyleyeyim, daha geniş ve kapsamlı olanları, hiç şüpheniz olmasın Kur’ân’da, Cevşen’de ve Celcelutiye’de var. Eğer ki Dr. Usui, Kur’an’la, Celcelutiye ile karşılaşsaydı, oradaki sembolleri ve o sembollerin işlevlerini bilseydi, eminim ki kullanırdı. Bizim üstadlarımız hep bunları ilkeleştirmiş. Ve yolu da açmışlar. Bugün bu vahiylerle uyumlanan ve bu işin merkezine bağlanan insanın hayatında çok ciddi farklar kendini gösteriyor. Ama biz enerji çalışması deyince reiki veya emf’yi biliyoruz (hoş, ne kadar biliyoruz o da ayrı) vs...

Evet bunlar da tekniktir ama Kur’an’da, Celcelutiye’de öyle semboller ve uyumlanmalar var ki, reikiden daha keskin olduğunu ve emf’den daha güçlü olduğunu bizzat deneyimledim.

Bu eserleri okuyanların bunlardan haberi var mı?

İnsan bir şeyin her boyutunu göremez. Yani çiçeğe herkesin bakışı farklı. Bunlar cennet bahçesi gibidir. Kimisi şiirini yazar, kimi edebiyatını yapar, kimi içine girer gezer... Herkes kendi meşrebince su içer. Ben 25 yıldır metafizikle ilgileniyorum. Kendimi bildim bileli bu konular içindeyim. Daha çok küçük yaşlarda bu deneyimlerim başladı. Yapısal bir şey. Hoş o zaman ne olduğunu bilmiyorsun. Sadece bir şeyler oluyor işte. Sonra lisede dinî konulara merak saldım. Üniversitede tavan yaptı. Dinî konuların içine de, bu olaylara anlam verebilmek için girdim, iyi ki de girmişim. Çünkü işin denge noktası vahiy. Yoksa varlıkta sonsuz mertebeler var.

Evet devam edeyim.

Bakın, reikide toplam 6 sembol var, ki değişiyor ama ortalama o kadar. Sadece Celcelutiye’de 33 ayrı kanal var ve sembolleri var. İslâmî kesim bu kitapları okur ama “İlkeleri nedir? Belli disiplinler var mı veya sistemleşmiş boyutlar nedir?” Bunu bilen ne kadar bilmiyorum.

Çalışmalarımda yaptığım ve keşfettiğim şey şu: İnsan bu kanallara uyumlanınca işin rengi birdenbire farklılaşıyor. Bakın size Celcelutiye’den bir bölüm okuyayım. Bu înisiyasyonda kullanılan bir beyit. Bu beyite kimse bir anlam vermemiş şimdiye kadar. Tercümesini yapamamışlar. Sadece Süryani bir Papaz azizi güncel bir meâl vermiş. Ama olayın derinlikli boyutu işte bu inisiyasyona bakıyor.

Rahatlık buldu kanallara girince

Yükseldi zirveye yürüyerek çıkınca

Kanallardan geçerken vadileri yardı.

Mayalanmış, büyümüş ve yükselmiş bir gelişme ile

Şişmiş süratli yükselmiş dağlar

Onun varlığıyla kâinat mamur olmuş.

Bu, 46, 47 ve 48. beyitler.

Yine başka bir beyit:

Elif lam sonra peşlerindeki Ra sırrı ile, Nur isminle bütün süflî ruhanilerin üstüne çıktım

Elif lam sonra mim ve ra’sı ile ruhların mecmâına yükseldim. Fakat gerçek ruh çok yücedir.

Siz bunu Süryanice aslından dinleyeceksiniz ki aman ya Rabbim, tüm çakralarınızda bu sözlerin incelikli enerjisini hissedersiniz. Ne kadar derin mânâlar var, biliyor musunuz burada? Görünüşte nedir yani, değil mi, öyle görünüyor. Bir anlam yok gibi. Ben bu beyti okuyunca ve bilinçaltına kayıt edince üç gün yataktan çıkamadım. Çok keskindir. Çok etkilidir.

Düşün ki vahiy inince peygamberin devesi çöküyor. Dayanamıyor vahyin ağırlığına. Deve bile bizden daha çok alıcı. Kusvanın kanalları açık yani. Doğru, o Peygamberin (a.s.m) devesi. Ama biz de ümmetiyiz. “Biz” diyor, “Kur’an’ı dağa indirsek dağ parçalanır.” Biz okuyoruz ama bir şey olmuyor, normal hayata devam ediyoruz, değil mi? Allah rahmet ediyor işte. Aslında bir açılsa Kur’ân, darma duman olur insan.

Kanallar tıkalı olunca duyamazsın. Veya kendince duyarsın. “Engeller vardır, göremezler” diyor ya ayette. Neyse burası çok uzar...

Burada kullanılan ifadelerin hepsi sembolik ve çok derin deyimsel anlamlar içeriyor. “İnsan üzerinde yedi yol inşâ ettik” diyor bir ayette, insan bu 7 ana yolu, çakrayı varlıktaki Kur’ân kanalı ile uyumlu hale getirince... Ki bunun şifresi Celcelutiye’de var, Cevşen’de var. Bu iki dua, birbirine bakar, birbirini gösterir, öylesine bir dua değil bunlar. Üstad, “Aslı vahiydir” diyor. Evet bu dualar, Hz. Peygamber’e (a.s.m) vahiy kanalı ile geliyor. Mesele çok derin.

Siz talebelerinizi bu kanala mı uyumluyorsunuz, nasıl oluyor?

Bu işin bir eğitim süreci var. Belli süre yapılması gereken bazı ritüeller, bazı semboller var. Gıda ile ilgili bazı sınırlamalar var. Bir detox-arınma süreci var. İnisiyasyonun bir parçası bunlar. Ve sizin dinlemeniz gereken ve okumanız gereken bazı eserler var. Yine subliminal kayıtların farklı bir türevini dinliyorsunuz. Ve size, bakır bir plakada yazılı bazı semboller veriyoruz. Bunları üstünüzde veya cep telefonunuzda bulunduruyorsunuz. Köklü bir dönüşüm. Bu konuda bizim bir merkezimiz var. Gün boyu kesintisiz olarak Kur’ân’dan bazı sûreler, Cevşen ve Celcelutiye okunuyor. 24 saat gece gündüz okunuyor. Buna “tohumlama merkezi” diyebilirsiniz. Bunun takibini yapan üç arkadaşım var. Siz buraya inisiye oluyorsunuz. Üstad Bediüzzaman, Hüve Bahsi’nde, hava zerrelerini tohumlamaktan bahsediyor. Varlıktaki paralel evrenler ve atomaltı dünya ile ilgili biraz bilgisi olanlar, sezgisel ilimler üzerine çalışanlar az çok ilkelerini bilirler. Ne dediğimi ve ne demek istediğimi anlarlar. Bu biraz okült ve ezoterik bir çalışma. Primitif ve statik işleyen bir sistemde muhatap olduğumuz için fazla detaya girmeyeceğim. Zaten buraya uyumlanmak için yaklaşık 30 saatlik bir eğitim alıyorsunuz. Dolayısıyla bu kanallara uyumlanmadan, burada lafzen anlatmak güç. Bu çok özel ve uzun bir çalışma.

Her biri, bir esmâya bakıyor ve atomaltı dünyada yeri var. Yani kabul ediliyor. Bunlar özel çalışmalar gerektiriyor. Üstadlarımız bahsetmiş, işaret etmişler... Yapısal olarak uygun kişiler, bu sır ile tespit yapabilir ve yapmışlar da.

Benim yaptığım, bu kanala uyumlamak ve bunun eğitimini vermek. Tabii ki bu, eğitimlerin sadece bir ayağı. Derslerin temeli olarak farkındalık ve meditasyon üzerine çalışmalar yapıyorum.

* * *





