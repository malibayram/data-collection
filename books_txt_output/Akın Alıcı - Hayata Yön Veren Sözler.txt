HAYATA YÖN VEREN SÖZLER

“Mutluluk, Sağlık ve Başarı dileklerimizle…”





HAYATA YÖN VEREN SÖZLER

Derleyen: Akın Alıcı

Yayın Yönetmeni: Meltem Erkmen

Bilgisayar Uygulama: Nergis Değirmencioğlu

Kapak Tasarım: Pınar Kazma

Montaj: Kaya Güler

Film-Grafik: Ebru Grafik

Baskı-Cilt: Melisa Matbaası

7. Baskı: Haziran 2007, İstanbul

ISBN: 975 331 441-8

© Akın Alıcı / Epsilon Yayıncılık Hizmetleri Tic. San. Ltd. Şti.

Melisa Matbaası:

Çiftehavuzlar Yolu Acar Sitesi No:4 Davutpaşa / İstanbul

Tel: 0212 674 97 23 - 670 97 29

Yayımlayan:

Epsilon Yayncılık Hizmetleri Tic. San. Ltd. Şti.

Osmanlı Sk. Osmanlı İş Merkezi No14/8 Taksim / İstanbul

Tel: 0212 295 45 95 pbx Faks: 0212 295 02 06

İnternet adresi: www.epsilonyayinevi.com

e-mail: epsilon@epsilonyayinevi.com





HAYATA YÖN VEREN SÖZLER

Derleyen

Akın Alıcı





Babama ve kayınpederime…

tüm özlemimizle…





Teşekkürler


Bu kitabın hazırlanmasında ve hayatımın her alanında bana destek ve yardımcı olan, dünyamı güzelleştiren eşim Canan’a, aileme, tüm dostlarıma sonsuz teşekkürler…





Önsöz


Acaba toplum olarak neden yavaş ilerlediğimiz, kendimizi neden tam olarak ifade edemediğimiz, neden bulunmamız gereken seviyenin altında oluşumuz hakkında herhangi bir fikri olan var mıdır?..

Eminim vardır…

Hepimiz her yerde vatanı kurtaracak o sihirli formülün(!) hep bizim elimizde olduğundan bahseder dururuz.

“Aslında şöyle yapılsa… bizim tek eksiğimiz… biz hep şundan kaybediyoruz…” gibi konuşmalara; “Biz adam olmayız… böyle gelmiş böyle gider… sistem müsait değil ben ne yapabilirim ki?…” ler eklenir.

Bu konulara ilişkin birkaç şey okuyup bir iki de televizyon programı izledik mi olaya tamamıyla hâkimiz demektir. Belki içinde yaşadığımız ülkenin sorunlarını birbirimizle konuşmak biraz olsun rahatlamamıza neden oluyordur. Belki de çözümü üzerine konuşmaktan başka hiçbir şey yapılmayan sorunların içinde boğulmamıza… Ya da bu sorunlara ait bir iki çözüm önerisi getirdiğimiz için kendimizi önemli hissetmemize…

Her ne sebeple olursa olsun veya hangi sonucu doğurursa doğursun, bu şekilde hareket etmemizin bizi istediğimiz noktaya ulaştırması imkânsız görünüyor. “Bir arkadaş grubunda yaptığım konuşma mı bizim ilerlememizi engelliyor?” demeyin.

“Bir şeyler yapmalıyım” her zaman “bir şeyler yapılmalıdır” dan daha çok sorun çözer.” (Bits and Pieces)

Konuşmalarınızda öne sürdüğünüz fikirlerin, çözüm önerilerinin veya bir icraattan dolayı duyduğunuz hoşnutsuzluğun yerine ulaşıp hayat bulduğunu hiç gördünüz mü?

Tabii ki göremezsiniz, çünkü menzil dışındasınız. Çok iyi bir silaha (kendiniz) sahip olabilirsiniz ancak menziliniz dışında attığınız hiçbir şeyi vuramazsınız. Bu çok doğaldır. Atışa devam etseniz de kendi menziliniz için kullanmanız gereken cephanenizi (gücünüz-zamanınız) boşuna tüketmiş olursunuz. Menzilinizde atış yapacak bir tek cephaneniz kalmamıştır artık. Peki ya sonuç?..

İyi kullanılmayan zamanların bugün bizi etkilediği, yarın yine bizi ve çocuklarımızı derinden etkileyeceği, apaçık ortada.

Bir televizyon programında Sayın Doğan Cüceloğlu’nun sarf ettiği “Vatanı kurtarmaya ilişkin konularda konuşurken harcadığımız zamanı, Türkiye yetişkin nüfusuyla çarptığımızda iş gücü kaybımızın ne kadar olduğu çok daha iyi anlaşılır!” sözleri olayın gerçek yüzünü net olarak ifade etmektedir. (Küçük bir hesap yapalım: 40 milyon yetişkin, oy kullanabilen nüfusumuz var. Bu potansiyelin günde sadece 1 dakika bu konular üzerinde konuştuklarını varsayalım. Sonuç 40 milyon dakika eder ki bu da yaklaşık 76 yıl demektir. Bu kayıp zaman hesabı, yalnızca bir gün için ve sembolik olarak alınan 1 dakika üzerinden hesaplanmıştır. Ayrıca buna iyi kullanılmayan diğer zamanlar da dahil değildir.)

Peki çaresiz miyiz? Tabii ki HAYIR… Bundan sonra hep tartıştığımız ülke politikaları için, çalıştığımız yerde eleştirdiğimiz koşullar için, oturduğumuz sitede, sokakta tasvip etmediğimiz durumlar için konuşmaktan öte, bir şeyler yapalım. Sürekli başkalarını eleştirmek yerine yapıcı, olumlu katkılarda bulunalım. Tüm bunları yaparken de etkili olabilmek için kendi menzilimizi çok iyi kullanmayı ve bu menzili zamanla büyütmeyi amaçlayalım.

Aşağıdaki ankete verilen cevaplar, biri hariç, insan olarak suçu hep dışarıda aradığımızın kanıtı olma özelliğini taşıyor:

“Almanya’da farklı işler yapan fabrikalarda çalışanlara, görüşlerine göre işletmedeki kötü çalışma şartlarından kimin sorumlu olduğu sorulmuş.

Ankete verilen cevapların % 36’sı doğrudan doğruya en yakın amirlerin, % 33’ü fabrika sahibinin, %31’de beraber çalıştıkları işçilerin bunda suçları olduğunu yazmış.

Yalnız bir kişi şöyle cevap vermiş: “Kabahat tamamıyla bende ve ayrı ayrı hepimizdedir. Herkes kendi davranışı ve yaptığı işle etrafında kendi kişisel atmosferini yaratır ve bu atmosfer de işletmenin genel iklimini meydana getirir.” (Teknisher Ansporn-İnsan Mühendisliği)

İşte bu çalışmanın amacı hep üzerinde konuştuğumuz genel iklimi bu denli etkileyen, kendi kişisel atmosferimizi, özenle seçilmiş düşünceler ışığında yeniden gözden geçirebilmektir.





DÜŞÜNCELERİMİZ


1. Düşüncelerinize gereken önemi verin.

2. Olumluluk gücünü kullanın.

3. Bakış açınızda farklılıklar oluşturun.

4. Büyük düşünün ve hayal kurmayı ihmal etmeyin.

5. Riski göze alın: Tedbiri unutmayın!…





1. Düşüncelerinize gereken önemi verin


“İnsanlar yiyecek ekmek ve yatacak yer buldular mı, düşünmekten kaçınırlar.”

Voltaire

“İnsanların düşünme zahmetinden kurtulmak için yapamayacakları hiçbir şey yoktur.”

Edison

“Hayatın mutluluğu düşüncelerinin niteliğine bağımlıdır; onun için buna dikkat et ve fazilete ve eşyanın tabiatına uymayan hiçbir düşüncenin kafanı işgal etmesine müsaade etme!..”

Marcus Aurelius

“Düşünmeyen tutucudur. Düşünemeyen aptal. Düşünmediğine aldırmayan ise köle…”

William Drummond

“Bir insanın üniversiteyi bitirmesine yardımcı olabilirsiniz, fakat istemezse ona düşünmeyi öğretemezsiniz.”

Henry Ford

“Kendimizi düşüncelerimizle kaldırır, kendimizle ilgili vizyonumuza tırmanırız.”

Orison Swett Marden

“Bütün gün ne düşünürsek onu yaşarız.”

R. Waldo Emerson

“Her şey üstünde düşünmeye alıştırın kendinizi; ama gerçekte olduğu gibi düşünün, söylendiği gibi değil!”

Bernard Shaw

“Düşüncelerimiz hareketlerimizi, hareketlerimiz alışkanlıklarımızı, alışkanlıklarımız huylarımızı, huylarımız da karakterimizi meydana getirir ve karakterimiz de kaderimizi etkiler.”

Nüvit Osmay

“Size kafanız hükmediyorsa kralsınız, vücudunuz hükmediyorsa köle!..”

Cato

“Düşünmeksizin söylenen söz, nişan almaksızın tüfek atan avcıya benzer.”

Türk Atasözü

“Zekâ bir arabanın beygirgücü gibidir. Sadece potansiyeldir. Motoru güçlü bir araba kötü kullanılabilir. Düşünme becerisi araba kullanma becerisine benzer. Öğrenmemiz gerekir.”

Edward de Bono

“Bir adam nadiren öğle yemeğini düşündüğü ciddiyetle başka bir şey düşünür.”

Samuel Johnson

“Düşünceleriniz ne ise hayatınız da odur. Hayatınızın gidişini değiştirmek istiyorsanız, düşüncelerinizi değiştiriniz.”

Marcus Aurelius

“Kişi zengin olsun, yoksul olsun, hastalığı iyileştiren de, mutsuzluğu mutluluğa çeviren de zihindir.”

Edmund Spenser

“Gerçekliğinizi tanımlama biçiminiz gerçekliğiniz haline gelir.”

Roz Townsend

“Düşünmek, ruhun kendisiyle konuşmasıdır.”

T. Bernard

“Düşünmekten utanmıyorsan, söylemekten de utanma!”

Montaigne

“Büyük insanlar dünyayı düşüncelerin yönettiğini görenlerdir.”

R. Waldo Emerson

“Düşünmek günah işlemeye benzer, insan zevkini bir kere tattı mı artık ondan vazgeçemez.”

Erich Fromm

Newton büyük buluşlarını nasıl yaptığını soranlara “Daima onları düşünerek,” diye yanıt vermiştir.

“Kişi kalbinde düşündüğü gibidir.”

Davud Peygamber

Bir keresinde büyük bilim adamı Einstein’a “Bir mil kaç fittir?” diye sormuşlar. Einstein beynimizi ezberden çok düşünmek için kullanmamız gerektiğine işaret ederek, “Bilmiyorum. Herhangi bir kaynak kitaptan iki dakikada bulabileceğim gerçekle beynimi neden doldurayım ki?” diye cevap vermiş.

“Çaresi olmayan şeyler düşünmeye değmez, ne olmuşsa olmuştur.”

Shakespeare

“Beden er geç bıkkınlık verir insana. Düşünceden başka hiçbir şey güzel ve ilginç kalmaz. Çünkü düşüncedir gerçek yaşam… Filozoflar yüz mucize görürler bir günde; bilgisizler ve düşüncesizler ise günlük işlerden, alışılmış uğraşlardan başka hiçbir şeyi görmezler…”

Bernard Shaw

“Her eylemin atası düşüncedir.”

Ralph Waldo Emerson

“Düşüncenin gizlerinde gücümü buldum.”

Euripides

“Düşünme zor iştir. Muhtemelen bu nedenle, çok az kişi düşünür.”

Henry Ford

“Motivasyon düşünceden doğar. Gösterdiğiniz her davranışın öncesinde, o davranışı esinlendiren bir düşünce vardır.”

Steve Chandler

“İnsan görecektir ki, eşyaya ve başka insanlara karşı düşüncelerini değiştirdikçe eşyalar ve başka insanlar da kendisine karşı hallerini değiştirirler… İnsan düşüncelerini köklü bir surette değiştirirse hayatın maddi şartlarında da nasıl çabuk bir değişiklik yaptığını görerek şaşırır. Geleceğimize şekil veren güç kendi içimizdedir. Kendi benliğimizde. İnsan ancak düşüncelerini yükseltmekle yükselir, galip olur, başarıya ulaşır. Ancak düşüncelerini yükseltmek istemezse zayıf, düşkün ve sefil kalır.”

James Allen

“Başarı istenmediği yere gelmez…

Yenildiğinizi düşünüyorsanız yenilmişsinizdir.

Cesur olmadığınızı düşünüyorsanız korkaksınızdır.

Kazanmak istiyor fakat kazanamayacağınızı düşünüyorsanız kesinlikle kazanamazsınız demektir.

Kaybedeceğinizi düşünüyorsanız çoktan kaybetmişsinizdir.

Dışarıdaki dünyaya çıktığınızda anlayacaksınız ki başarı ancak onu istediğiniz takdirde gelecektir.

Her şey insanın kafasında biter.

Alt edildiğinizi düşünüyorsanız alt edilmişsinizdir.

Yükselmek için yüksek düşünmelisiniz.

Bir ödülü kazanmadan önce kendinizden emin olmalısınız.

Yaşam savaşını kazanan her zaman en güçlü ya da en hızlı olan değildir.

Er ya da geç kazanan kişi, kazanacağını önceden düşünebilen kişidir.”

Arnold Palmer





2. Olumluluk gücünü kullanın


“İki adam hapishane parmaklıklarından bakıyor. Biri çamuru görüyor, diğeri gökyüzünü…”

Anonim

“Akıl, kendine ait bir yerdedir ve orada cehennemi cennete ya da cenneti cehenneme çevirebilir.”

Milton

“İyi ya da kötü bir şey yoktur, sadece düşünce onu öyle yapar.”

Shakespeare

“Gerçek iyimser, problemlerin farkındadır ama çözümleri de bilir, zorlukları görür ama üstesinden gelineceğine de inanır, olumsuzlukları yakalar ama olumlulukları da vurgular, en kötüye açıktır ama en iyiyi de bekler, şikâyet etmek için nedeni vardır ama gülümsemeyi seçer.”

W. Arthur Ward

“Dış dünyaya gelince, karşınıza gördüğünüz şeyler çıkacaktır. Neye bakarsanız onu görürsünüz.”

Zen

“Nasıl ki fizikte iki cisim aynı zamanda aynı yerde bulunamaz diye bir kanun varsa, psikolojide de aynı kanun yürürlüktedir. Eğer kafamızı cesaret, sevgi, anlayış, tolerans düşünceleriyle doldurursak, menfi bütün düşünceler kaçar gider.”

Nüvit Osmay

“Olumlu ve olumsuz, sadece aynı paranın farklı taraflara bakan iki yüzüdür.”

Al Schneider

“Dünyanın size iyi davranmadığını düşünüyor musunuz? Dünyaya karşı tutumunuz mükemmelse mükemmel sonuçlar alacaksınız. Dünyayla ilgili şöyle böyle hissediyorsanız bu dünyadan alacağınız karşılık ortalama olacaktır. Dünyayla ilgili olumsuz duygular beslerseniz yaşamdan yalnız olumsuz yanıtlar aldığınızı hissedeceksiniz.”

John Maxwell

“Eğer her şeyin kötü olacağını söylemeyi sürdürürseniz, bir kahin olma şansınız artar.”

Isaac Bashevis Singer

“Eğer evliliğinizin yürümesini istiyorsanız lekeye değil, her zaman güzelliğe bakmayı bilmelisiniz. İster bir eşte olsun, ister bir çocukta, bir komşuda, bir patronda ya da bir arkadaşta, ne kadar leke ararsanız o kadar leke bulursunuz.”

Steven W. Vannoy

“Kötü hüküm vermeye alışkın insanlar genellikle iyinin farkında olamazlar. O iyi ki, onlar kaybedinceye kadar avuçlarının içindeydi.”

Sophocles

“Dünyada en çok tahakkuk eden kehanet insanların kendileri hakkındaki olumlu veya olumsuz kehanetleridir. ‘Ben yapamam’ diyen insan yapamaz.”

Anonim

“Olumsuzlukla, olumsuz güçlerle ve duygularla çevrelendiğinizde kaygı duymayın. Onunla meşgul olduğunuzda ona itaat edersiniz! Ona önem verdiğiniz için onun tarafından kontrol ediliyorsunuz.”

N. Donald Walsch

“Ben hiçbir zaman başarısız olursam neler olacağını düşünmem. Çünkü bunları düşünmeye başladığınızda ister istemez olumsuz bir sonuca yoğunlaşırsınız. Eğer konunun üzerine atlıyorsam başarılı olacağımı düşünüyorumdur; başarısız olursam neler olacağını değil.”

Michael Jordan

“Hayatı yaşamanın iki yolu vardır: Biri, hiçbir şeyin mucize olmadığını düşünmek, diğeri, her şeyin bir mucize olduğunu düşünmek…”

Albert Einstein

“Hayal gücü henüz var olmayan şeyleri görme yeteneğidir. Yapıcı, olumlu bir hayal gücüne sahip olan biri her şeyi olmasını istediği gibi görür. Olumsuz hayal gücüne sahip biri ise şeyleri olmasından korktuğu gibi görür.”

Ben Sweetland

“Yitirenler başarısızlığın getireceği cezaları düşünürken, kazananlar, başarının getireceği ödülleri gözlerinin önünde canlandırırlar.”

Rod Gilbert

Bir terlik satıcısı ürettiği terliklerin üzerine reklam amacıyla şöyle yazdı: “Ayaklarınızı üşütmeyin.” Ancak satışlar umduğu gibi gitmeyince reklam sloganını şu şekilde değiştirdi: “Ayaklarınızı sıcak tutun.” Olumlu ifadeler satışların artmasını sağladı. Günlük hayatta da olumlu ifadeler işe yarayacaktır.





3. Bakış açınızda farklılıklar oluşturun


“İki taş ustasına ne yaptıklarını sormuşlar. Birincisi ‘Taş bloklar yapıyorum,’ derken, ikincisi ‘bir katedral inşa eden ekipte’ olduğunu söylemiş.”

Anonim

“Nesneler değişmez; biz değişiriz.”

Henry David Thoreau

“Rüzgârın yönünü değiştiremiyorsan yelkenlerini rüzgâra göre ayarla…”

Xsentos

“Eğer başarının herhangi bir sırrı varsa, bu, diğer insanın görüş noktasını anlama ve olayları kendi açınızdan görebildiğiniz kadar onun açısından da görme yeteneğinizde yatmaktadır.”

Henry Ford

“Buradan bir kova su gibi görünüyor, ama bir karıncanın bakış açısından engin bir okyanus, bir filin bakış açısından sadece soğuk bir içecek, bir balığın bakış açısından ise, elbette onun yurdu…”

Phantom Tool Booth

“Her doğrunun iki yüzü vardır. Birini kabullenmeden önce iki taraftan da bakmış olmak her zaman daha iyidir.”

Aesopos

“Her şey sizin görüşünüze bağımlıdır.”

Jimmy Powers

“Başarılı olanlarla başarısız olanlar arasındaki fark, yaşam deneyimleriyle sahip oldukları kaynaklara bakış açılarından kaynaklanmaktadır.”

A. Robbins

Yıllar önce, bir ayakkabı şirketinin sahibi pazar araştırması yapmak üzere Afrika’ya aralıklı olarak iki pazarlamacı gönderdi.

Birinci pazarlamacı araştırmasını bitirdikten sonra patronunu arayıp şöyle dedi: “Burada bizim için hiçbir fırsat yok, çünkü hiç kimse ayakkabı giymiyor.”

Birkaç ay sonra giden ikinci pazarlamacı ise patronunu arayıp heyecanla “Afrika’da inanılmaz fırsatlar var. Burada hiç kimsenin ayakkabısı yok!” dedi.

“Herkes aynı şeyi düşünüyorsa, hiç kimse bir şey düşünmüyor demektir.”

Anonim

“Sadece kendi beynimden değil, başkasının beyninden de yararlanıyorum.”

Woodrow Wilson

“Kapalı bir zihin ölmekte olan zihindir.”

Edna Ferber

Karıncalar hayvanlar âlemini iki sınıfa ayırmaktadır:

a) Aslan, kaplan ve çıngıraklı yılan gibi şefkatli ve iyi huylu hayvanlar…

b) Piliç, ördek ve kaz gibi yırtıcı hayvanlar…

“Kapana kısıldığımızı fark etmedikçe kapandan kurtulamayız.”

A. Conspiracy

“Rüzgâr mumu söndürür, yangını alevlendirir.”

Anonim

“Kuş bakışı bakmak güzeldir, fakat kuş gibi bakmamak şartıyla.”

Şeyh Sadi

“Ortaokuldayken sınıf arkadaşlarımdan biriyle ciddi bir tartışmaya girdim. Onun haksız olduğundan, benimse haklı olduğumdan emindim. Öğretmenimiz bize çok iyi bir ders vermeye karar verdi. Bizi bütün sınıfın önüne çıkardı ve arkadaşımı masanın bir tarafına, beni de diğer tarafına yerleştirdi. Masanın tam ortasında yuvarlak bir nesne vardı. Siyah bir nesne. Öğretmen diğer çocuğa nesnenin rengini sordu. Çocuk ‘Beyaz’ diye yanıtladı. Söylediğine inanamadım çünkü nesne siyahtı! Yeniden tartışmaya başladık, bu kez de nesnenin rengi hakkında! Öğretmen bu kez beni çocuğun yerine, onu da benim yerime geçirdi. Ve bu kez nesnenin rengini bana sordu. ‘Beyaz’ yanıtını vermek zorundaydım, çünkü belli ki nesnenin bir tarafı beyaz, diğer tarafı ise siyahtı. Öğretmenimiz o gün bana çok güzel bir ders verdi: Karşımdaki kişinin bakış açısını anlamak için kendimi onun yerine koymam gerekiyordu.”

Judie Paxton





4. Büyük düşünün ve

hayal kurmayı ihmal etmeyin


“Siz var olan şeyleri görür ve şöyle dersiniz: Neden? Ama ben olmayan şeyleri hayal ederim ve derim ki: Neden olmasın?..”

Bernard Shaw

“Kurbağa gökyüzünü kuyunun ağzı kadar sanır.”

Çin atasözü

“Hayallerinizi kovmayın; çünkü onlar gittiler mi siz kalırsınız belki, fakat artık yaşamıyorsunuz demektir.”

Mark Twain

“İnanç görmediğimize inanmaktır. Bunun mükâfatı da inandığımızı görmektir.”

St. Augustinus

“Önce rüyayı görmeden hiçbir şey olmaz.”

Carl Sandburg

“Hayal kurabilirsiniz, bu hayali gerçekleştirebilirsiniz. Her şeyin bir fareyle başladığını asla unutmayın.”

Walt Disney

“İnsanın hayatı, insanın hayalidir.”

Andre Gide

“Sizi kontrol eden arzu kadar küçük, en büyük özleminiz kadar büyük olacaksınız.”

James Allen

“Başkalarının güç bulduğu şeyi yapmak yetenek, yetenekli insanların olanaksız gördüğü şeyi yapmak dehadır.”

Amiel

“Neysek ve neredeysek oyuzdur, çünkü ilk önce onu hayal etmişizdir.”

Donald Curtis

“Mantıklılığın sınırları deneyimlerimiz tarafından çizilmiştir. Bu sınırlar içinde kaldıkça değişim yapmanız mümkün olmaz. Aykırı düşünün. Fikirlerinizi kışkırtın. Kışkırtıp orijinal şeyler yaratın. Orijinal fikirler siz onları kışkırtmadıkça ortaya çıkmaz.”

Edward de Bono

“Akıllı adam, bulduğundan daha fazla fırsat yaratan adamdır.”

Francis Bacon

“Yaşamımız yaşadıklarımızla değil, beklentilerimizle şekillenir.”

Bernard Shaw

“Bilimdeki her büyük ilerleyiş, hayal gücünün yeni bir atağından ileri gelir.”

John Dewey

“Yaratıcılık, insanın içindeki fazla enerjiyi kullanabilmesidir.”

Arthur Kessler

“Küçük işlerle uğraşanlar çoğu zaman büyük işleri göremeyecek hale gelirler.”

Benjamin Franklin

“Kimsenin sizden beklemediği kadar yüksek bir standarttan sorumlu olmayı seçin.”

Henry Ward Beecher

“Yaratmanın başlangıcıdır düş gücü… Dilediğinizi düşler, düşlediğinizi amaçlar, amaçladığınızı yaratırsınız sonunda.”

Bernard Shaw

“Hayalin sınırı nerede başlayıp nerede biter, henüz bulamadım. Bir çocuk, bebeğine küçük, oyuncak bir tepside mama getirdiği zaman, gerçekten o an için bebeğin canlı olduğuna inanır mı? Sallanan bir at gerçekten bir at mıdır? Bir erkek çocuk ‘Eller yukarı!’ diye bağırıp sonra da ateş ettiğinde silahının gerçek bir silah olduğunu mu sanıyor? Ya da öyle mi hissediyor? Bana öyle geliyor ki, çocuklar oyuncaklarının gerçek olduğunu düşlüyor, ancak duygusuz bir büyük işe karışıp da onlara fantezilerini anımsatınca apar topar yere ayak basıyorlar. Hiçbir sevecen anne baba çocuğun hayal dünyasını bozmamalıdır.”

A. S. Neil

“Her insan kendi görüş sahasının sınırlarını dünyanın sınırları olarak kabul eder.”

Arthur Schopenhauer

“Geçim sıkıntısı içindeki zenci Richard, 1979 yılında televizyonda bir tenis maçı izliyordu. Maç sonunda televizyon, kazanana verilen çeki gösterdi. 48 bin dolar.

Richard’ın yıllık geliri 52 bin dolardı.

Karısına seslendi: “İki kız çocuğu daha yapalım ve onları tenisçi yetiştirip köşeyi dönelim.”

Richard’ın üç kızı vardı zaten… Yaşı 37’ydi ve iki kız yapacak vakti fazlasıyla vardı. Birer yıl arayla iki kız daha doğurdu karısı Richard’a…

Birine Venüs adını verdi, Richard Williams … Ötekine Serena.

Ve 20 yıl sonra, 1999 yılında bir gün, Richard Williams kızı Serana’nın ‘ABD açık turnuvası’ (US open) galibi olarak 750 bin dolarlık çeki alışını bu defa televizyondan değil, tribünden seyretti.

Biri 19, öteki 18 yaşında iki kız kardeşin çok kısa olan profesyonel kariyerlerinde kazandıkları para böylece 5 milyon 50 bin dolara yükseldi.”

Sabah Gazetesi

“Hiç düş kırıklığına uğramayanlar, hiç umut beslememiş olanlardır.”

Bernard Shaw

“Hayal gücü şiddetli bir şekilde rahatsız edilirse uzaktaki bir nesneyi vurabilecek oklar fırlatır.”

Montaigne

“Düş gücü gerçeklikten kaçmak için değil, onu oluşturmak için kullanılmalıdır.”

Colin Wilson

“Peşlerinden gidecek cesaretiniz varsa, bütün rüyalar gerçek olabilir.”

Walt Disney

“İnsanoğlunun yapacakları hayal ettikleri ile sınırlıdır.”

Arthur C. Clarke

“Düş gücü bizi bildiğimizden daha bilge, duyduğumuzdan daha iyi, olduğumuzdan daha soylu kılar; yaşamı bir bütün olarak görmemizi sağlar.”

Oscar Wilde

***

Aşağıdaki kişiler, bugün yaşasalardı ne derlerdi acaba?

“Radyonun geleceği yok.”

Lord Kevin - İskoçyalı fizik âlimi

“Artık yeni hiçbir şey yok. İcat edilebilecek her şey icat edildi.”

Charles H. Duell - Amerikan Patent Dairesi Başkanı, 1899

“Denizaltıların savaşta ne işe yarayabileceğini anlayamadım. En fazla, mürettebatın boğularak ölmesine sebep olabilir.”

H. G. Wells

“Atlar her zaman kullanılacaktır. Otomobil ise ancak geçici bir moda olabilir.”

Henry Ford’un kredi talebi üzerine otomotiv sektörünün geleceği konusunda ekspertiz veren bir banka müdürü, 1903

“Uçaklar hoş oyuncaklar, ama askeri bir değerleri yok.”

Mareşal Ferdinand Foch - I. Dünya Savaşı’nda Fransız Orduları Başkomutanı, 1911

“Artistlerin konuşmalarını kim duymak ister ki?”

Harry M. Warner - Film endüstrisi yöneticisi. Belirttiği görüş o sıralarda yeni icat edilen sesli film üzerine, 1927

“Televizyon en geç altı ay içinde piyasadan silinecektir. İnsanlar her akşam böyle bir kutuya bakmak istemezler.”

Daryik F. Zanuck - Twenty Century Fox’un başkanı, 1944

“Bilgisayarlar gelecekte belki sadece 1,5 ton ağırlığında olacaklar.”

Popular Mechanics Dergisi - 1949

“Sound’larını beğenmedim, ayrıca gitar gruplarının modası geçti.”

Decca Record Plak Firması’nın bir yöneticisi. Söz ettiği grup Beatles, 1962

“İnsanların evlerinde bilgisayar bulundurmaları için herhangi bir neden göremiyorum.”

Kenneth Olsen - Digital Equipment Corp.’un (bir bilgisayar firması) başkanı, 1977

***

“Bir zamanlar, büyük bir dağın tepesinde bir kartal yuva yapmış. Bir süre sonra kartalın dört adet de yumurtası olmuş. Yumurtalar henüz kuluçka dönemindeyken dağda bir deprem olmuş. Kartalın yuvasındaki dört yumurtadan biri, depremin şiddetiyle yuvadan düşüp dağın tepesinden yuvarlana yuvarlana vadideki bir çiftliğe ulaşmış. Bu çiftlik bir tavuk çiftliğiymiş. Çiftlikteki tavuklar kendi yumurtalarına pek benzemeyen bu değişik ve biraz da büyük yumurtayı sahiplenmek istemişler. Yaşlı bir tavuk yumurtayı koruması altına almış ve öteki yumurtalardan çıkacak yavrulardan ayırmaksızın büyütmeye karar vermiş.

Günü dolup zamanı geldiğinde yumurtanın içindeki kartal yavrusu kabuğunu kırmış ve dünyaya gelmiş.

Bir tavuk çiftliğinde bulunduğunu ve kendisinin de çevresindeki yüzlerce tavuğun arasında olduğunu görünce kendini de tavuk sanmış ve çiftlikteki tavuklarla birlikte o da bir tavuk gibi büyümeye başlamış. Yalnızca o kendini tavuk gibi görmekle kalmıyormuş, çiftlikteki tüm tavuklar da onu kendilerinden sayıyor ve ona bir tavukmuş gibi davranıyorlarmış. Kartal zaman zaman içinden, ‘Ben çevremdeki tavuklara pek benzemiyorum… Acaba ben kimim?’ diye geçiriyor ama bu kuşkusunu bir türlü dile getiremiyormuş. Ne de olsa o da bir tavukmuş ve tavuk olduğunu bilmeli, kabul etmeliymiş.

Bir gün çiftlikte öteki tavuklarla birlikte oyun oynarken yukarılarda birkaç kartalın özgürce uçtuklarını görmüş.

Kendini tutamamış, yüreğinde bir anda oluşuveren coşkuyla haykırmış: ‘Aman Allahım, ne kadar güzel uçuyorlar!’ demiş. ‘Ben de onlar gibi uçmak istiyorum…’

Tavuklar onun bu sözlerine hep birlikte gülmüşler.

‘Sen bir tavuksun,’ demişler. ‘Ve şunu asla aklından çıkarma: Tavuklar, kartallar gibi uçamaz.’

Küçük kartal o günden sonra hemen her gün gökyüzüne bakıyor ve yukarılarda uçan kartal arıyormuş gözleriyle… Bir kartal gördüğünde ise çiftlikteki öteki tavukları unutuyor, gökteki kartal gözden kayboluncaya dek büyük bir hayranlık ve özlemle onu izliyormuş.

Sonra da tüm hayranlığını ve özlemini, kartal gördüğü her zaman yaptığı gibi, hep aynı sözlerle dile getiriyormuş: ‘Ah Tanrım, ne olur ben de onlar gibi uçabilsem!.. Ben de onlar gibi özgürce kanat açabilsem göklerde…’

O böyle konuştukça, çevresindeki tüm tavuklar da her zaman söylediklerini bir kez daha yineliyorlarmış:

‘Vazgeç bu düşlerinden… Sen bir tavuksun ve hep tavuk olarak kalacaksın…’

Küçük kartal, çevresindeki tavukların her gün birkaç kez yineledikleri bu sözlerinden öylesine etkilenmiş ki… Sonunda bir kartal gibi göklerde özgürce kanat açmak düşünden vazgeçmiş ve yaşamını bir tavuk gibi sürdürmeyi kabul etmiş. Ve bir tavuk gibi sürdürdüğü yaşamının sonunda da bir tavuk gibi ölmüş.”

Bütün Dünya Dergisi





5. Riski göze alın: Tedbiri unutmayın!..


“Kıyıyı gözden kaybetmeye cesaret edemeyen insan yeni okyanuslar keşfedemez.”

Andre Gide

“Riske girmeyen ilerleyemez. Kaplumbağa bile ilerlemek için boynunu dışarı çıkarmak zorundadır.”

La Edri

“Her kelimeyi bir şekille anlatan Çincede ‘risk’ iki şekil yan yana getirilerek yazılır: Tehlike ve fırsat!..”

Bernard Shaw

“Yapmadığınız atışların % 100’ünü ıskalarsınız.”

Wayne Gretzky

“Hayat insanın cesareti oranında daralır ya da genişler.”

Anais Nin

“Sadece fazla ileri gitme riskini göze alanlar ne kadar ileri gidebileceğini öğrenir.”

T. S. Eliot

“Cüret edemememizin nedeni işlerin zorluğu değil. Biz cüret edemediğimiz için işler zor.”

Lucius Annaeus Seneca

“Ata bindim diye sevinme, atın ayağı yerdedir.”

Türk atasözü

“Akıllı insan bütün yumurtalarını tek bir sepete koymaz.”

Cervantes

“Yalnızca bir deli, suyun derinliğini iki ayağıyla anlamaya kalkar.”

Afrika atasözü

“Susayınca kuyuya inmesine inmeli, ama nasıl çıkılacağını da düşünmeli.”

La Fontaine

“Çok yumurta ve civciviniz varsa sakın hepsini bir sepete koymayın.”

Dr. Ivy

“Susamadan önce kuyu kazınız.”

Çin Atasözü

“Sizi yere yıkan yumruk, sert olandan ziyade, geldiğini görmediğiniz yumruktur.”

Jeo Torres

“Yenilerini almadan eski ayakkabılarını atan çıplak ayakla kalır.”

İngiliz atasözü

“En iyiyi bulmak için uğraşırken iyiyi kaybediyorsunuz.”

Shakespeare

“İhtiyatlı Hollandalının tutumlulukla ilgili özdeyişi ‘Dokunabildiğin tüm parayı biriktir’ der.”

Benjamin Franklin

“Kurtlarla arkadaş ol, yalnız elinden baltayı bırakma.”

Rus atasözü





EYLEMLERİMİZ


1. Karar verin ve hedeflerinizi belirleyin.

2. Planlarınızı uygulayın ve sonuca gidin.

3. Gerekli çalışmayı yapın.

4. Asla ama asla PES ETMEYİN!..

5. “Yakınma, mazeret, tembellik”

kelimelerini sözlüğünüzden çıkartın.

6. Alışkanlıklarınızı gözden geçirin:

Gerekirse onları ya değiştirin ya da bırakın.

7. DEĞİŞİM… GELİŞİM… İLERLEMEK…

8. Kitap okumayı/eğitimi ihmal etmeyin.

9. Lider misiniz?

10. Hata yapmaktan korkmayın.

11. “An’ı yaşamak” güzel bir cümledir.

12. Zamanı doğru kullanıyor musunuz?





I. Karar verin ve hedeflerinizi belirleyin


“Bazı insanlar hayatta hiçbir gayeye sahip olmadan yaşarlar. Böyle insanlar bir nehir üzerinde akıp giden saman çöplerine benzerler. Onlar gitmezler; ancak suyun akışına kapılarak akarlar.”

Seneca

“Hayattaki gerçek mutluluk budur: Yüce olduğunu kabul ettiğiniz bir amaç için var olmak, doğanın bir gücü olmak…”

Bernard Shaw

“Nereden başlayacağınızı bilmiyorsanız başlayamazsınız.”

General S. Patton

“Gideceğiniz yeri bilmiyorsanız vardığınız yerin önemi yoktur.”

Peter F. Drucker

“Kaderiniz karar anlarınızda biçimlenir.”

Anthony Robbins

“Başarı için plan yapmıyorsanız, o zaman hükmen başarısızlığı planlıyorsunuz demektir.”

Townsend

“Büyük adamların amaçları, diğerlerinin ise yalnız istekleri vardır.”

Dünya atasözü

“Eğer bile bile gücünüzün yettiğinden daha azını olmayı planlıyorsanız; sizi uyarırım, hayatınızın geri kalan kısmında mutsuz olacaksınız. Kendi yeteneklerinizden ve olanaklarınızdan kaçıyor olacaksınız.”

Abraham Maslow

“İnsan bir şeyi ciddi olarak istemeye görsün, hiçbir şey erişilemeyecek kadar yükseklerde değildir.”

Andersen

“İnsan kendisi için karar verir! Bu yüzden eğitimin amacı karar verme yeteneğini geliştirmek olmalıdır.”

Victor E. Frankl

“Eğer gelecek hakkında düşünmezseniz, asla bir geleceğiniz olmaz.”

Henry Ford

“Erişmek istediği hedefi olmayanlar çalışmaktan zevk almazlar.”

Emile Raux

“Her şeyden önce plan! Nuh Peygamber, gemisini yapmaya başladığı zaman daha yağmur başlamamıştı.”

General Features Corp

“Kader bir şans oyunu değil, seçim sorunudur. Beklenecek değil, elde edilecek bir şeydir.”

William Jennings Bryan

“Esas işimiz uzakta bulanık duranı değil, yakında berrak duranı görmektir.”

Thomas Carlyle

“Okunu hedeften öteye atan okçu, okunu hedefe ulaştıramayan okçudan daha başarılı sayılamaz.”

Montaigne

“Nereye gideceğinizi bilmiyorsanız herhangi bir yol sizi oraya götürecektir.”

Anonim

“Bir insan hiçbir zaman, nereye gittiğini bilmediği zamanki kadar uzun yol gidemez.”

Oliver Cromwell

“En büyük zaman hırsızı kararsızlıktır.”

C. Flory

“Yarının bu günden daha iyi olacağı ümidiyle yetinmek yerine hemen bugün, yarın uyandığımızda kendimizi önceki günden biraz olsun daha iyi hissetmemizi sağlayacak bir şeyler yapabiliriz.”

Edward de Bono

“İnsanı ihtiyarlatan geride bıraktığı yılların çokluğu değil, ideal yokluğudur. Yıllar cildi buruşturur, fakat idealsizlik ruhu öldürür.”

G. Ceneral MacArthur

“Hayatı işe yarar bir şekilde kullanmak, onu kendisinden daha uzun ömürlü bir şey için harcamaktır.”

William James

“Kişi bir şeye kendini tamamen adadığında Tanrı da harekete geçer.”

Goethe

“Bazıları merdivenin sonuna kadar eriştiğinde onun yanlış duvara dayanmış olduğunu anlar.”

C. Alta

“Dün öldü, bugün can veriyor, yarın ise henüz doğmadı. Zamanınızı bu açıdan görün ve faydalı iş yapın.”

Bişr-i Hafi

“Eğer bir hedefiniz yoksa o hedefe nasıl varabilirsiniz?”

Edward de Bono

“Bir insanın elindeki en büyük güç seçebilme gücüdür.”

Martin Kone

“Hayatımız, yaptığımız tercihlerin toplamıdır.”

Dr. W. Dwyer

“Yapamayacağın şeylerin yapabileceklerini engellemesine izin verme.”

John Wooden

“Hayatın amacı, amaçlı bir hayattır.”

Deepak Chopra

“Yanlış yolda ne kadar giderseniz gidin, bu sizi doğru hedefe götürmez.”

Anonim

“Şuurlu bir şekilde kararı geciktirmek, yani karar vermemeye karar vermek, kararsızlık demek değildir.”

Nüvit Osmay

“Zihinlerimizi onlara hâkim olan ve baskı yapan belirli bir konuyla meşgul etmezsek, hayal gücünün tam tanımlanmamış alanında çılgınca bir oraya bir buraya koştururlar.”

Montaigne

“Büyük adamlar olmasa hiçbir büyük şey başarılamaz; insanlar da ancak karar verirlerse büyük olabilirler.”

Charles de Gaulle

“Okçu nedir ki, hedef olmadan?”

Deng Ming-Dao

Alice: “Hangi yoldan gideyim?”

Tavşan: “Nereye gideceğini bilmiyorsan, hangi yoldan gittiğinin hiçbir önemi yok.”

Lewis Carrol - Alice Harikalar Diyarında

“Kişi kendini adayana kadar –geri çekilme olasılığını içeren- karasızlık hüküm sürer. Bu her zaman verimsizliğe yol açar, girişimciliği ve yaratıcılığı olumsuz yönde etkiler. Temel bir gerçek vardır ki, bunun yadsınması sayısız düşünceyi ve harika planı öldürür; kişi kendini bir amaca adadığında, evren onunla işbirliği yapar. Başka türlü asla oluşmayacak güçler ortaya çıkarak kişiye yardım eder. Kişinin verdiği karar sonucunda kendini destekleyen bir olaylar zinciri gerçekleşir; aklının ucundan bile geçmeyen her türlü beklenmedik olay ve yardımla karşılaşır. Düşleyeceğiniz her şey için yola koyulabilirsiniz. Yüreklilik, içinde zekâyı, gücü ve büyüyü barındırır. Hemen başlayın!..”

Goethe

“Fark yaratma yürekliliğini gösterme ve gerçekten yapmaya değer bir şey yapma zamanı gelmiştir. Mutlaka büyük bir amaç değil, ama yüreğinizde tutuşan herhangi bir şey; arzunuz, düşünüz olan bir şey için… Yeryüzündeki günlerinizin değerli ve anlamlı geçmesi kendinize olan borcunuzdur. Yaşamın tadına varın. Var gücünüzle hedefe odaklanın.”

Joyce Giula





2. Planlarınızı uygulayın ve sonuca gidin


“Yapacağım diye vakit geçirme, yaptım de!..”

Plautus

“Ya bir işe önceden başlama,

Yahut da başladığın işi bitir, yarıda bırakma!”

Ziya Paşa

“Yönümüzü değiştirmezsek hedeflediğimiz yere varabiliriz.”

Çin Atasözü

“Olgun insan güzel söz söylemesini bilen insan değil, söylediğini yapan ve yapabildiğini söyleyebilen insandır.”

Konfüçyüs

“Kristof Colomb’un en çok beğendiğim yanı yeni bir dünya keşfetmesi değil, bu düşünce üzerine onu aramaya gitmesidir.”

Robert Tourgot

“Düşünce goncadır; dil tomurcuk. Eylem ise bunların arkasındaki meyve…”

Ralph Waldo Emerson

“Doğru yönde olsan bile, öyle oturup durursan ezilirsin.”

Will Rogers

“Başarı ata bindikten sonra dizginleri bırakır, sonunda da atın üzerinden yere yuvarlanır.”

Benjamin Franklin

“Bilgelik bundan sonra ne yapılacağını, beceri bunun nasıl yapılacağını bilmektir. Erdem ise bunu yapmaktır.”

David Starr Jordon

“Yaşlandıkça başkalarının sözlerine daha az kulak veriyorum. Sadece ne yaptıklarına bakıyorum.”

Andrew Carnegie

“Her seferinde tek iş…”

Dewitt

“Adım adım küçük başarılar dizisi yaratabilirsin. Her yolculuk ilk adımla başlar. Ama gideceğimiz yere ulaşmak için ikinci, üçüncü ve gerekli tüm adımları atmak zorundayız.”

Dan Millman

“Önemli olan uzaklık değil, ilk adımı atabilmektir.”

Madame Deffand

“Duşta herkesin aklına bir fikir gelir. Ancak başarılı aksiyonerler duştan çıkar, kurulanır ve bu fikir hakkında adım atarlar.”

Nolan Bushnel (Atari’nin mucidi)

“Eylem olmadı mı vizyon bir rüyadır. Vizyon olmadan eylem vakit geçirmektir. Eyleme sahip bir vizyon ise dünyayı değiştirmektir.”

Anonim

“Bir noktaya ulaşmanın yirmi değişik yolu olabilir… Ama bir an önce, bunlardan birine başlamalısınız.”

Ralph Waldo Emerson

“İstemek, ‘İstiyorum’ demek değil, harekete geçmektir.”

A. Maurrois

“Akıllı köprü arayıncaya kadar, deli suyu geçer.”

Türk Atasözü

“İnsanın yalnızca gerçeğin ne olduğunu bilmesi yeterli değildir; doğruyu istemesi ve yapması da gereklidir.”

Goethe

“Uzun yolculuklar tek bir adımla başlar.”

Çin Atasözü

“Benim eğitimli adam tarifim, doğru işi, yapılması gereken doğru zamanda yapandır. Samimi olabilirsiniz ama bu yaptıklarınızın aptalca olmasını engellemez.”

Charles F. Kettering

“Etkililik bir şeyi yapmaya girişmek ve onu yapmaktır. Bu kadar basit.”

Edward de Bono

“Sözcükler bir adamın zekâsını gösterebilir, ama amacını gösteren eylemlerdir.”

Benjamin Franklin

“Gezen tilki, yatan aslandan nasiplidir.”

Anonim

“Tırmanmayı göze alan zirvenin hazzını yaşar.”

Dan Millman

“Derin olan kuyu değil, kısa olan iptir.”

Çin atasözü

“Bir insanın davranışının evrensel ölçüsü, düşündüğü veya inandığı değil, yaptığıdır.”

B. C. Leeming

“İnandığımız şeyler yaptığımız şeylerden farklı olduğunda gerçek mutluluk mümkün değildir.”

Dana Telford

“Bağdat’ı almaya çalışmak; Bağdat’ın kendinden daha mı güzeldi ne!”

IV. Murat

“Gömleğin ilk düğmesi yanlış iliklenince öbürleri de yanlış gider.”

C. Brund

“İyi yapılmış, iyi söylenmişten daha iyidir.”

ABD atasözü

“Dünyada tutkulu olmaksızın başarılmış hiçbir büyük şey yoktur.”

Hegel

“Yaşamda hedeflenecek iki şey vardır: Birincisi istediğini elde etmek, ikincisi ondan hoşlanmaktır.”

Logan Pearsall Smith

“Bir şeyi bilmek ayrı, bildiğini uygulayabilmek ayrı bir şeydir. Bilgiye sahip olmak ayrı, bilgeliğe sahip olmak ayrı bir şeydir. Bilgelik, uygulamaya konmuş bilgidir.”

N. Donald Walsch

“Ne kadar yüksek olduğumuzu bilmeyiz

Ayağa kalkmamız emredilmedikçe;

Ve o zaman, yola sadık kalmışsak,

Başımız dokunur göklere…”

E. Dickinson

“Yapabileceğimiz şeyleri yapmaya başlarsak, kendimizi hayretler içinde bırakacak sonuçlar alırız.”

Thomas Edison

Lise öğretmeniyle karşılaşan genç, konuşma sırasında üniversiteye gitmediği için pişmanlık duyduğunu söyler.

Öğretmeni sorar: “Peki şimdi neden gitmiyorsun?”

Öğrenci, “Çünkü artık yirmi beş yaşındayım. Evliyim, bir çocuğum var ve üniversiteyi bitirmem en az dört yılımı alır,” der.

Öğretmen başka bir soru sorar: “Peki söyler misin bana, eğer üniversiteye devam edersen bitirdiğinde kaç yaşında olacaksın?”

Öğrenci, “Tabii ki yirmi dokuz.” der.

Öğretmen sorar: “Devam etmezsen kaç yaşında olacaksın?”

Öğrenci, bir anlam çıkartmaya çalışarak, “Yine yirmi dokuz,” diye cevap verir.

Ardından öğretmeninin ne demek istediğini anlayarak şöyle devam eder: “Evet, dört yıl sonra yirmi dokuz yaşında olacağım. Üniversiteye gitsem de, gitmesem de…”





3. Gerekli çalışmayı yapın


“Büyük insanların ulaştığı ve koruduğu yükseklik, ani bir sıçrayışla erişilmiş değildir. Onlar diğerleri uyurken geceleri azimle yukarıya tırmanmaya çalışıyorlardı.”

Longfellow

“Bilginin efendisi olmak için çalışmanın kölesi olmak gerekir.”

Balzac

“Yorgunların dinlenmesi için geceler yeter.”

Goethe

“Kullanılmayan maddi kaynaklar muhakkak kaybolmuş sayılmaz, fakat kullanılmayan insani kaynaklar daima yok olmuş demektir.”

Jerome Wiesner

“Çalışmak bizi şu üç beladan kurtarır; can sıkıntısı, kötü alışkanlıklar ve yoksulluk.”

Voltaire

“Hiç kimse başarı merdivenlerini elleri cebinde tırmanmamıştır.”

S. Keth Moorhead

“Hayat ne bir yaş ne bir bayram günüdür, o bir iş günüdür.”

Terre

“Dikkatli çabalarımız yıllarca bir sonuç üretmiyor gibi görünse bile, bir gün onlarla aynı oranda bir ışık ruhu kaplayacaktır.”

Simone Weil

“Dehanın %1’i ilham, %99’u terdir.”

Edison

“Yavaş ve sabırla çalışma güzel işler üretir.”

Çin atasözü

“Ekmeğini terine banıp yiyeceksin.”

İncil

“Yüzeyde hazine bulamazsınız.”

Fransız atasözü

“Ortalıkta çok fazla şef, fakat çok az Kızılderili var.”

ABD atasözü

“Çalışmayı ve beklemeyi öğrenin.”

Longfellow

“Çalışarak ün kazananların sayısı, doğuştan ünlü olanlardan daha fazladır.”

Çiçero

“Abideleri taşlar değil, işler yapar.”

Anonim

“Suyun gücü yavaştır. Ama zamanla, her seferinde ufak bir parça olmak üzere, toprağı ve kayaları aşındırarak derin vadiler meydana getirir.”

Edward de Bono

“Okyanusu suya bakarak aşamazsın.”

Dünya atasözü

“Başarı, her gün toplanan küçük çabaların tekrarıdır.”

Robert Callier

“Başarı, parmaklar arasından kayan ince kum veya fıçıdan süzülen su gibidir. Onu tutmak isteyen gece gündüz çabalar.”

Stuart Sherman

“Tanrı fındığı verir, ama kırmaz.”

Anonim

“Dünya istekli insanlarla dolu; bazıları çalışmaya istekli, geri kalanlar da onları kendi hallerine bırakmaya.”

Robert Frost

Bir konser çıkışında ünlü kemancı Fritz Kreisler’in bir hayranı ona doğru koşarak coşkuyla, “Sizin kadar güzel çalabilmek için bütün hayatımı verirdim,” der.

Kreisler cevap verir: “Ben verdim.”

“Yaşam bir serüvendir, hazır bir reçete değil…”

Bernard Shaw

“Her disiplinli çabanın birden çok ürünü vardır.”

Jim Rohn

“Yaptığım on şeyden dokuzunun başarısızlıkla sonuçlandığını gördüm gençken. Başarısız olmak istemiyordum, onun için ben de on kat daha çok çalıştım.”

Bernard Shaw

Uzakdoğu’da yetişen bir tür bambu ağacı olan Moso, dikildikten sonra, beş yıl boyunca, en ideal şartlar altında dahi hiçbir gelişme göstermez.

Sonra, sihirli bir el dokunmuş gibi, birdenbire günde 40-45 cm. kadar büyümeye başlar ve nihayet altı hafta içinde yaklaşık 27 m’lik boyuna ulaşır.

Aslında sihir değil yaşanan. Moso ağacının duruyormuş gibi yapıp birdenbire hızla büyümesinin sebebi, beş yıl boyunca toprağa sabırla saldığı yüzlerce metrelik kökleridir.

Karga bütün gün hiçbir şey yapmadan ağacın en yüksek dalında duruyordu. Onu gören küçük bir tavşan sordu: “Ben de senin gibi bütün gün hiçbir şey yapmadan oturabilir miyim?”

“Elbette,” dedi karga, “neden olmasın?”

Tavşan da onun bu yanıtı üzerine olduğu yere çöktü, hiçbir şey yapmadan oturmaya başladı.

Bir süre sonra çalılıkların arasından bir tilki fırlayıp tavşanın üstüne atladı ve onu oracıkta yiyiverdi.

Aşağıda olup bitenleri yukarıdan üzüntüyle izleyen karga kendi kendine söylendi: “Hem aşağıda olup hem de hiçbir şey yapmadan oturabilmenin bedeli çok yüksektir tavşan kardeş… Sen işin bu yanını hiç düşünmedin…”

Lara Barto





4. Asla ama asla PES ETMEYİN!


“Başarı, çoğunlukla, ötekiler pes ettikten sonra da ipe asılıyor olmaktır.”

William Feather

“Hayat satranç oyununa benzer, çok kez şah dersin, fakat bir kere mat edersin.”

Rus atasözü

“Zafer, zafer benimdir, diyebilenindir. Muvaffakiyet, muvaffak olacağım diye başlayanın ve muvaffak oldum, diyebilenindir.”

M. Kemal Atatürk

“Hayat oyunu iyi bir ele sahip olmak değil, kötü bir eli iyi oynamaktır.”

H. T. Leslie

“Bir şeyin imkânsız olduğuna inanırsanız, aklınız bunun neden imkânsız olduğunu size ispatlamak üzere çalışmaya başlar. Ama bir şeyi yapabileceğinize inandığınızda, gerçekten inandığınızda, aklınız onu yapmak üzere çözümler bulma konusunda size yardım etmek için çalışmaya başlar.”

Dr. David J. Schwartz

“Aklın kavradığı ve inandığı her şey başarılabilir.”

Napolyon

“İşler asla zor değildir. Yeter ki onları küçük parçalara bölebilelim.”

Henry Ford

“İnsan yenilince tükenmez, pes edince tükenir.”

Nixon

“Karşılaşılan zorluklar ne kadar büyükse, bunların üstesinden gelmek o kadar gurur vericidir.”

Epiktetos

“Ümidini yitirmiş olanın başka kaybedecek şeyi yoktur.”

Bolse

“Yaşamak, karanlık geceye rağmen, buğulanmış pencere camına güneşi çizebilmektir.”

Anonim

“Başarının sırrı amaca sadakattir.”

Benjamin Disraeli

“Zafer ona gerçekten inananın olur… Ve en uzun süre inananın.”

‘Pearl Harbor’ filminden.

“Herhangi bir erkeğin veya kadının benim yaptıklarımı yapabileceğinden en ufak bir şüphem yok. Yeter ki onlar da aynı çabayı gösterip aynı umudu ve güveni içlerinde barındırsınlar.”

Mahatma Gandhi

“Bazı idealler o kadar değerlidir ki, o yolda mağlup olman bile zafer sayılır.”

Xsentos

“Kötü bir yıl olunca ümidi kesmeyiniz. Hemen ardından bir değil, iki yıl, hem de belki güzel yıllar gelebilir.”

Paul Bourget

“Hayatın en büyük zevki insanın başkalarının yapamayacaksın dediği şeyi yapmasıdır.”

Waltor Bageho

“Güçlüklerin göbeğinde fırsatlar yatar.”

Einstein

“Eğer yürüdüğünüz yolda güçlük ve engel yoksa, bilin ki o yol sizi bir yere ulaştırmaz.”

Bernard Shaw

“Hakkıyla başlatılan bir girişim, gereken her şey kazanılıncaya kadar bırakılmamalıdır.”

Shakespeare

“Başarının anahtarı, ipleri yeniden ne kadar çabuk yakalayabildiğinizde ve kendinizi harekete geçirmek için kaç yol bildiğinizde saklıdır.”

Townsend

“Bana güç veren, doğru olanı yaptığımı bilmektir.”

Desmond Tutu

“Ümit, uyanık insanın rüyasıdır.”

Tolstoy

“Ya ümitsizsiniz,

Ya da ümit sizsiniz.

Ya çaresizsiniz,

Ya da çare sizsiniz.”

Behçet Necatigil

“Küçük olaylar karşısında sabırlı olmazsan büyük planları gerçekleştiremezsin.”

Çin atasözü

“Her kışın yüreğinde titreyen bir bahar vardır. Her gecenin peçesinin ardında tebessümle bekleyen bir şafak vardır.”

Halil Gibran

“Dağ ne kadar yüce olsa, yol üstünden aşar.”

Türk atasözü

“Ya bir yol bulacağız ya da bir yol açacağız.”

Anibal

“Nerede olursanız olun elinizdekilerle yapabileceklerinizi yapın.”

Theodore Roosevelt

“Suya düştüğünüz için değil, sudan çıkamadığınız için boğulursunuz.”

Edwin Louis Cole

“Güçlükler, başarının değerini artıran süslerdir.”

Moliere

“İyi ağaç kolay yetişmez; rüzgâr ne kadar kuvvetli eserse ağaçlar da o kadar sağlam olur.”

J. Willard Marriot

“Dayan ve üstele… Bu acı, adım adım senin iyiliğine dönüşecek.”

Ovid

“İnsanlar başarmak için doğarlar… Başarısızlık için değil.”

Henry David Thoreau

“Taşı delen suyun gücü değil, damlalarının sürekliliğidir.”

Anonim

“Hedefe yaklaştıkça, zorluklar artacaktır.”

Goethe

“Bir tehlike anında gemiden uzaklaşan fareler, geminin batmamasını bir türlü affedemezler.”

Wieslaw Brudzinski

“Eline diken batmadan gül toplayamazsın.”

Benjamin Franklin

“Sabırlı adam bir iğne ile kuyu kazar.”

İtalyan atasözü

“Büyük başarıların sahipleri, küçük işleri titizlikle yapabilme sabrını gösteren kişilerdir.”

Schiller

“Yaşamak için mücadele şarttır…”

M. Kemal Atatürk

“Biri bunun başarılamayacağını söyledi, ama o gülerek yanıt verdi: ‘Belki başarılamaz.’ Ama deneyene kadar başarılamayacağını kabul etmeyecekti. Böylece, yüzündeki gülümsemeyle işe koyuldu. Kafasına koyarsa yapardı, biliyordu. Başarılamayacak olan şeyle uğraşırken şarkılar söyledi ve başardı.

Biri alay etti: “Ha ha, bunu asla başaramayacaksın. Şimdiye kadar kimse başaramadı en azından.”

Ama o ceketini ve şapkasını çıkardı. İlk gördüğümüz şey, hiç tereddüt etmeden, yüzündeki gülümsemeyle kolları sıvamasıydı. Başarılamayacak olan şeyle uğraşırken şarkılar söyledi ve başardı.

Sana başarılamayacağını söyleyecek binlerce insan var. Felaket tellallığı yapacak binlerce insan var. Seni yutmayı bekleyen tehlikeleri, sana birer birer gösterecek binlerce insan var. Ama yüzündeki gülümsemeyle ceketini çıkar ve yola koyul. Başarılamayan şeyle uğraşırken şarkılar söyle ve başar.”

Edgar A. Guest

“Ufak parçalarına ayırabildiğiniz taktirde, en güç meseleyi bile kolaylıkla çözebilirsiniz.”

Henry Ford

“Olmaz olmaz deme, olmaz olmaz.”

Türk atasözü

“Her şey kolay olana kadar zordur.”

Dan Millman

“Güçlükler yenmek için vardır.”

Helmut Von Moltke

“Bir kere alıştıktan sonra hiçbir şey zor değildir.”

Tibet Atasözü

“Kararlılık keskin bir bıçağa benzer, bir kerede ve dümdüz keser. Kararsızlık ise kör bir bıçak gibi kestiği her şeyi parçalar ve yırtar.”

Jan Mc Keithen

ABD’li ünlü psikolog Martin Seligman 1975 yılında kapana kısılmış insanların durumuna ışık tutmak için köpeklerle bir deney yaptı.

Seligman bir grup köpeği kafeslerin içine sıkıca kapadı ve sık sık şok uyguladı. Önce direnip mücadele eden köpekler bir süre sonra kendilerini çaresizliğin kucağına bıraktılar.

Daha sonra kafesler köpeklerin kolayca kaçabileceği şekilde değiştirildi. Ancak köpeklerin %65’i kaçmayı bir kez daha denemedi ve yere uzanıp umutsuzca sızlanmayı tercih etti.

Seligman bu davranışı ‘Öğrenilmiş çaresizlik’ olarak tanımladı ve benzer bir sürecin insanlarda da yaşandığını belirledi. Arka arkaya gelen aksilikler insanlara çaresizliği, umutsuzluğu ve ataleti öğretiyordu.”

Sabah İnsan Kaynakları

“Çok zor bir şeyi yapmakla uğraşan ve çok iyi yapan bir kişi, kendisine saygısını hiçbir zaman yitirmez.”

Bernard Shaw

Üç dindar aralarında konuşuyorlardı. Ortaya bir soru atıldı: ‘Eğer dünya birdenbire simsiyah kesilse ne yapardınız?’

İçlerinden biri şöyle yanıtladı: “Hemen Allah’a dua ederek cennetin kapısını açmasını isterdim.”

Bir diğeri, “Allah’a dua ederek, kadere boyun eğdiğimi, Allah ne isterse onu çekmeye hazır olduğumu söylerdim,” dedi.

Üçüncüsü ise şunu söyledi: “Karanlıkta nasıl yaşayacağımı öğrenmeye çalışırdım.”

“Hiçbir şey imkânsız değildir. Kafana koyduğun her şeyi yapabilirsin. Nerede bir istek varsa, orada bir yol vardır.”

N. Donald Walsch

“Bir şeyi yapmak yalnızca sana zor geliyor diye bunun bir insan için olanaksız olduğunu düşünme. Eğer bir şey insan için olanaklıysa ve insan doğasına uygunsa, senin tarafından da yapılabileceğine inan.”

Marcus Aurelius

“Yaşamın ilginç yanlarından biri de; en iyinin dışında bir şey kabul etmeyenlere genellikle en iyiyi vermesidir.”

W. Somerst Maugham

“Hayat, bisiklete binmek gibidir. Pedalı çevirmeye devam ettiğiniz sürece düşmezsiniz.”

Claude

“Değerli şeylerin pek kolay elde edilmediğinin bilincinde olun. İyi günler olacak. Herhalde kötü günler de olacak. Kendi kabuğunuza çekileceğiniz, tasınızı tarağınızı toplayarak teslim bayrağını çekmek isteyeceğiniz zamanlar olacak. Bunlar, aslında, kendinizi zorladığınızı, öğrenmek ve gelişmekten korkmadığınızı gösterme fırsatlarıdır. Azimle devam edin…”

Joyce Giule

“Gecenin en karanlık saati sabaha karşı olur.”

İngiliz atasözü





5. “Yakınma, mazeret ve tembellik”

kelimelerini sözlüğünüzden çıkartın


“Yakınma bir sorunun buharlaşıp yok olmasını sağlamaz; tam tersine, onlarla ilgilenmenin sadece olumsuz bir biçimidir. Üstelik dinlemesi de sıkıcıdır.”

Judi James

“Her şeyi yapabilirsin, fakat kendini hiçbir zaman yaptıklarından dolayı mazeret söylemeye alıştırmamalısın.”

Lord Chesterfield

“Yaptığım incelemelerden sonra şu gerçeğe inandım: Tembellik insanın benliğini öyle bir sarar ve etkiler ki, gerçekten çalışan insanın, tembelliğin kurbanı olmuş kişiden daha çok dinlenme zamanı vardır.”

Edmond Barke

“Bir şeyi gerçekten yapmak isteyen bir yol, istemeyen mazeret bulur.”

E. C. McKenzie

“Tembellik bazen sabırla karıştırılır.”

Benjamin Franklin

“Oynamasını bilmeyen kız ‘Yerim dar,’ demiş. Yerini genişletmişler ‘Yenim dar,’ demiş.”

Türk atasözü

“Güneşi gözden kaçırdım diye ağlarsan yıldızları da göremezsin.”

Tagore

“Yapabileceğimizin en iyisini yapmak, hiç yapmamaktan ve mazeret üretmekten iyidir.”

Dan Millman

“Kendini senden beklenen standartlardan çok daha fazlası için sorumlu tut, ama asla mazeret bulmaya çalışma.”

Henry Ward Beecher

“İnsanların cahil olan üçte ikisi ellerini kaldırarak:

“Bize kim yardım edecek? diye haykırıyor.”

Frank Laubach

“Devekuşu yüke gelince ‘Kuşum’, uçmaya gelince ‘Deveyim’ der.”

Türk atasözü

“Tembellik, yorulmadan önce dinlenme alışkanlığından başka bir şey değildir.”

Jules Renard

“Başarılı insanların hayatlarını incelediğinizde şunu keşfedeceksiniz: Sıradan bir insanın öne sürdüğü tüm bahaneler başarılı insanlar tarafından da ileri sürülebilecekken sürülmemiştir.”

Dr. David J. Schwartz

“Hiçbir insan özür bulmakta tembel insan kadar başarılı olamaz.”

Anonim

“Tembele ‘Kapını ört,’ demişler, ‘Yel eser örter,’ demiş.”

Türk Atasözü

“Sorunsuz insanlar bulabileceğiniz tek yer vardır, o da mezarlık.”

Anonim

“Hayatın her alanındaki insanların hepsinin üzerinde birleştiği iki şey vardır: Maaşların azlığı, işlerin çokluğu.”

Bill Waughan

“İnsanlar neden ölür gerçekten bilir misiniz?.. Tembellikten, inançsızlıktan ve yaşamı yaşanmaya değer kılmayı becerememekten…”

Bernard Shaw

“Dövünmek, haksız bir ıstıraptır.”

Ovidius





6. Alışkanlıklarınızı gözden geçirin:

Gerekirse onları ya değiştirin ya da bırakın


“Alışkanlık ya en iyi hizmetçidir ya da en kötü efendi.”

N. Emmons

“Her zaman yaptığınızı yapmaya devam ederseniz her zaman aldığınızı almaya devam edersiniz.”

Anonim

“Sürekli yaptığımız şey ne ise biz oyuz. O zaman mükemmellik bir eylem değil, bir alışkanlıktır.”

Aristoteles

“Alışkanlık bir halata benzer. Biz her gün onu meydana getiren ince iplerden birini dokuruz ve sonunda onu bir daha koparamayız.”

Horace Mann

“Önce biz alışkanlıklarımızı oluştururuz, sonra da alışkanlıklarımız bizi oluşturur.”

John Dryden

“Düşünce kabiliyetini öldüren en büyük düşman alışkanlıklardır.”

S. Maugham

“Alışkanlıklar pat diye pencereden atılamaz. Onları diller dökerek merdivenlerden yavaş yavaş indirmeniz gerekir.”

Mark Twain

“Tutumlarınızı değiştirmek istiyorsanız, işe davranışlarınızda bir değişiklik yaparak başlayın. Başka bir deyişle, olabileceğiniz kişinin, olmayı tercih ettiğiniz kişinin rolünü oynayın. Zamanla eski, korkunç insanın yok olduğunu göreceksiniz.”

Glasser

“Karakter, güç ve uzun süren bir alışkanlıktan başka bir şey değildir.”

Plutarch

“Alışkanlıklar ilk önce örümcek ağı gibidir, sonra elektrik kablolarına döner.”

İspanyol atasözü

“Alışkanlık, anahtarı kaybolmuş bir kelepçedir.”

Amos Parrish

“Çevrenize alıştığınız anda ihtiyarlamışsınızdır, çünkü artık düşünmeye ihtiyacınız kalmamıştır.”

Paul Bourget

“Alışkanlık, demirden bir gömlektir.”

Çin atasözü

“Alışkanlık haline gelmiş davranışlarımı ya da yerleşmiş karakter özelliklerimi nasıl değiştirebilirim?.. Kendine bir tek basit soruyu sorarak: ‘Bu ben miyim?’ Bu şimdiye dek kendine sorduğun en önemli sorudur. Kendinde artık yapmak istemediğini söylediğin davranışları yakaladığında sorulması gereken anahtar sorudur. Bu ben miyim?..”

N. Donald Walsch

Bu da bir alışkanlık değiştirme yöntemi!..

İki yaşlı bayan öğle yemeğinde eşlerini çekiştiriyorlardı.

“John’u bir türlü tırnak yeme alışkanlığından vazgeçiremedim!” dedi birincisi. “Hem onun bu alışkanlığına sinirleniyorum hem de onu vazgeçiremediğim için kendime kızıyorum.”

İkinci bayan gülmeye başladı: “Fred de aynı şeyi yapıyordu ama sonunda kafamı kullanıp vazgeçirdim onu bu alışkanlığından…”

Birinci bayan birden heyecanlandı ve arkadaşına bunu nasıl başardığını sordu.

“Hiç zorluk çekmedim,” dedi kafasını kullanan bayan. “Yaptığım tek şey dişlerini saklamak oldu.”

Toplumun alışkanlıkları üzerine güzel bir deney:

Odaya bir merdiven, merdivenin üzerine bir muz koyarlar. Maymun muza ulaşmak için merdivenden her çıkmaya kalkıştığında üstüne yukarıdan su dökülür. Zavallıcık yukarı hiç çıkamaz.

Bir süre sonra odaya bir maymun daha koyarlar, yeni maymunumuz muzu almak için merdivenden çıkmaya kalkıştığında, ilk maymun yukarıdan su döküleceğini bildiği için, yeni gelen maymunu tartaklayarak durdurur.

Bir süre sonra odaya üçüncü bir maymun koyarlar, üçüncü maymun yukarı çıkmaya kalktığında ilk iki maymun onu döverler.

Odaya dördüncü bir maymun konup merdivene çıkmaya kalkıştığında ilk üç maymun onu bayağı bir döverler. İşin ilginç yanı, en çok da üçüncü maymun döver.

Sonra bir şey yaparlar: İlk iki maymunu odadan çıkarırlar. Artık o dayağın niye atıldığını bilen kimse yoktur odada.

Odaya bir maymun daha koyduklarında üçüncü ve dördüncü maymun yeni geleni feci şekilde döver, niçin dövdüklerini ise bilmezler.





7. DEĞİŞİM… GELİŞİM… İLERLEMEK…


“Herhangi bir yerden veya her yerden başlayabiliriz. Yeter ki orada bir değişim olsun ve bu benimle başlasın.”

M. Ferguson

“Değişmezsek gelişemeyiz, gelişmiyorsak aslında yaşamıyoruz demektir.”

Gail Sheehy

“Değişim ve gelişim insan kendisini riske attığında ve kendi hayatıyla içli dışlı olmaya cesaret ettiğinde meydana gelir.”

Herbert Otto

“Hiç kimse değişime karşı değildir, yeter ki ucu kendisine dokunmasın.”

Ahmet Hamdi Tanpınar

“İlerlemek, kendimize verdiğimiz bir armağandır.”

Joan Rivers

“Ustalaştığınız şeyin ötesinde bir şeylere yönelmedikçe asla büyüyemezsiniz.”

Ronald E. Osborne

“Hepimiz yeniden doğmalıyız, sonra bir daha ve bir daha…”

Bernard Shaw

“Dünyada görmek istediğiniz değişiklik ne ise o olun.”

Mahatma Gandhi

“İnsan doğası üstüne bilinen tek şey değiştiğidir. Değişim, insanoğlunun öngörülebilir tek niteliğidir. Başarısız sistemler, insan doğasının gelişmesine ve ilerlemesine değil de, değişmezliğine bel bağlayanlardır. On dördüncü Louis’nin yanılgısı, insan doğasının hep aynı kalacağına inanmasıydı. Bu yanılgı, Fransız Devrimi ile sonuçlandı…”

Oscar Wilde

“Sonuç olarak şunu unutmamak önemli: Olmamız gereken şeyi, olduğumuz gibi kalarak olamayız.”

Max de Pree

“Bu dünyadaki en büyük şey, şu an durduğumuz yer değil, gitmekte olduğumuz yöndür.”

Holmes

“Bir şeyler değiştirmek isteyen insan önce kendinden başlamalıdır.”

Sokrates

“Lambayı yanık tutmak için içine sürekli yağ koymak zorundayız.”

Rahibe Teresa

“Doğada her şey bir değişimdir, fakat bu değişimin arkasında sonsuzluk yatar.”

Goethe

“Bir ağaç boy atmayı ne kadar özlerse, kendini o kadar yüksek bir atmosferde bulur.”

H. D. Thoreau

“Bir okçu hedefi ıskaladığında hatayı kendinde arar. On ikiden vurulmamak asla hedefin suçu değildir. Nişan alma yeteneğini geliştirmek istiyorsan kendini geliştir.”

Gilbert Arland

“Değişiklikten başka hiçbir şey devamlı değildir.”

Heraclitus

“Akıl durunca düşünce durur. Düşünce durunca hareket durur. Hareketsizlik çürümenin eşiğidir.”

Gazali

“Var olmak değişmektir, değişmek olgunlaşmak; olgunlaşmak kendini durmadan yaratmaktır.”

Henry Bergson

“Hiçbir yaşam boşuna harcanmamıştır, gelişimi durmuş olanların dışında…”

Oscar Wilde

“Daha iyi olmaya çalışmayan, iyi olarak da kalamaz.”

Cromwell

“Kelebek bir defa kanatlandı mı bir daha asla tırtıl haline gelmez.”

Colin Wilson

“İş maddi gelişme için olduğu kadar, manevi ve kişisel gelişim için de fırsat sağlayabilir, sağlayamıyorsa hayatımızı işte boş yere harcıyoruz demektir.”

James Autry

“İleri bak; yoksa kendini arkada bulursun.”

Benjamin Franklin

“Yapmış olduğun şeylerin üstünde bir şey yapmadıkça büyüyemezsin.”

Ronald E. Osborn

“Değişim ancak içeriden açılabilen bir kapıdır.”

Terry Neil

“İnsanın kendini geliştirmesi, her gün adım adım gerçekleşen, yavaş bir süreçtir.”

Edward de Bono

“Oğul babasından daha iyi biri olmazsa, ikisi de başarısızlığa uğramış demektir.”

Çin atasözü

“Dün yaptığınız şey size hâlâ çok iyi görünüyorsa, bugün yeterli değilsiniz demektir.”

Anonim

“Değişim, değişmeyen tek şeydir.”

Shopenhauer

“Başarılı bir kuruluşun göstergesi problemlerin olup olmadığı değil, problemlerin geçen senekilerin aynısı olup olmadığıdır.”

Dulles

“En önemli ürünümüz ilerlemektir.”

General Electric Sloganı

“Bu dünyada ilerleyen kişiler, kollarını sıvayıp istedikleri ortamı arayan, bulamayınca da yaratan kişilerdir.”

Bernard Shaw

“Ancak aptallar ve ölüler düşüncelerini hiç değiştirmezler.”

J. R. Cowell

“Yaşamın tuhaf bir yönü var: Eğer en iyinin dışında herhangi bir şeyi kabul etmezseniz, çoğunlukla elinize geçen o en iyi oluyor.”

Somerset Maugham

“Bana karşı anlayışlı davranan tek kişi terzimdi. Her gördüğünde yeniden alırdı ölçülerimi. Onun dışında herkes önceki ölçülerin bana hep uyacağını sandı.”

Bernard Shaw

“Yaşamın amacı kim olduğunuz hakkında sahip olduğunuz en büyük vizyonun en büyük versiyonunda kendinizi her an yeniden yaratmaktır.”

N. Donald Walsch

“Varolan, türlerin en güçlüsü değildir, en zekisi de değildir. Hayatta kalan, değişime en çok ayak uydurabilendir.”

Charles Darwin

“Ne kadar kolaydır başkalarının düşüncesini değiştirmek. Ne kadar güçtür, kendininkini değiştirmek…”

Oscar Wilde

“Bir sır daha var, çözdüklerinden başka

Bir ışık daha var, bu ışıklardan başka

Hiçbir yaptığınla yetinme, geç öteye

Bir şey daha var, bütün yapıtlardan başka.”

Hayyam

“Genç ve hür iken, düşlerim sonsuzken, dünyayı değiştirmek isterdim. Yaşlanıp akıllanınca, dünyanın değişmeyeceğini anladım.

Ben de düşlerimi biraz kısıtlayarak, sadece memleketimi değiştirmeye karar verdim. Ama o da değişeceğe benzemiyordu.

İyice yaşlandığımda, artık son bir gayretle, sadece ailemi, kendime en yakın olanları değiştirmeyi denedim. Ama maalesef bunu da kabul ettiremedim.

Şimdi ölüm döşeğinde yatarken birden fark ettim ki, önce yalnız kendimi değiştirseydim, onlara örnek olarak ailemi de değiştirebilirdim.

Onlardan alacağım cesaret ve ilhamla memleketimi daha ileri götürebilirdim.

Kim bilir, belki dünyayı bile değiştirebilirdim.”

Westminister Manastırı’nda bir mezar yazıtı.





8. Kitap okumayı / eğitiminizi ihmal etmeyin


“Kitap okumayan bir insanın, kitap okuyamayan bir insan karşısında hiçbir üstünlüğü yoktur.”

Mark Twain

“Kitaplar deniz feneri gibi, zaman denizinin üstünde dimdik dururlar.”

Dünya atasözü

“En büyük üniversite, iyi kitaplardan oluşan bir koleksiyondur.”

Charles Jones

“Yeter derecede eğitime sahip olmalısın ki etrafındaki insanları lüzumundan fazla büyük görmeyesin; fakat bilge olacak kadar da eğitim görmüş olmalısın ki onları küçük görmeyesin.”

M. L. Boren

“Kitap sessizliğin çocukları ve yalnızlığın yapıtlarıdır.”

Marcel Proust

“Eğer ilim ümit ile olsaydı, dünyadaki bütün insanlar âlim olurdu.”

Hz. Ali

“Eğitimin insanı değiştirmesi yetmez, iyiye doğru değiştirmesi gerekir.”

Montaigne

“Eskiler erdemin ışığıyla ortalığı aydınlatması için önce devlet işlerini yoluna koyarlardı. Devlet işlerini yoluna koyabilmek için önce ev işlerini yoluna koyarlardı. Ev işlerini yoluna koyabilmek için önce kendilerine çekidüzen verirlerdi. Kendilerine çekidüzen verebilmek için önce düşüncelerini yoluna koyarlardı. Düşüncelerini yoluna koyabilmek içinse önce bilgi eksikliğini giderirlerdi.”

Konfüçyüs

“Yeni bir fikirle gelişen kafa yapıları bir daha asla eski boyutlarına dönmez.”

Oliver Wendel Holmes

“Bazı kitaplar tadılmak, bazıları yutulmak ve çok azı da hazmedilmek içindir.”

Bacon

“Kitap ruhun ilacıdır.”

Japon atasözü

“Boş çuval ayakta -dik- durmaz.”

Türk atasözü

“Öğrendiklerini saat gibi cebinde taşı, ikide bir saati olduğunu göstermek isteyen insanlar gibi ortaya çıkarma. Eğer biri sana saati sorarsa söylersin. Ama her saat başında (sorulmadan) saat kulesi gibi ötme.”

Lord Chesterfield

“Eğitimin kökleri acı, fakat meyvesi tatlıdır.”

Aristo

“Bir adama bir kitap sattığın zaman, ona yalnız yarım kilo kâğıt, mürekkep ve tutkal satmış olmazsın. Ona tamamıyla yeni bir yaşam satmış olursun. Sevgi, dostluk, mizah ve geceleyin denizde dolaşan gemiler. Eğer o kitap gerçekten benim anladığım anlamda bir kitapsa, onun içinde bütün gökler ve yer vardır.”

Christopher Morley

“Ne kadar çok okursanız o kadar çok öğrenir ve güç kazanır, yaşamınızın denetimini kendi ellerinize alırsınız.”

Townsend

“Bizi güçlü yapan yediklerimiz değil, hazmettiklerimizdir; bizi zengin yapan kazandıklarımız değil, muhafaza ettiklerimizdir; bizi bilgili yapan okuduklarımız değil, kafamıza yerleştirdiklerimizdir.”

Bacon

“Tarih kitapları insanları akıllı, şiirler anlayışlı, matematik cin fikirli, felsefe derin, ahlak kitapları ciddi ve temkinli yapar; mantık ve hitabet ise insana tartışma yeteneği kazandırır.”

Mores

“Bilgimiz, gizem ve korkunun boşluğunda ilerlerken bir adım önümüzü aydınlatan meşaledir.”

George Santayana

“Gençken bilgi ağacı dikelim ki, yaşlandığımız zaman gölgesinde barınacak bir yerimiz olsun.”

Lord Chesterfield

“Allah’ım! Bana kitap dolu bir evle çiçek dolu bir bahçe nasip et.”

Konfüçyüs

“Bilmediklerimi ayaklarımın altına alsaydım başım göğe değerdi.”

İmam-ı Azam

“Beş yıl sonra bugüne göre iki konu dışında aynı kalacaksın: Bu süre içinde tanıdığın insanlar ve okuduğun kitaplar.”

Mac McMillian

“Kurnaz insanlar okumayı küçümserler, basit insanlar ona hayran olurlar, ak





ıllı insanlar ise ondan faydalanırlar.”

Francis Bacon

“Eğitim kafayı geliştirmektir, hafızayı doldurmak değil.”

Anonim

“Endüstri toplumuna hız kazandıran şey paradır. Fakat bilgi toplumunu hızlandıran ve güce ulaştıran bilgidir. Şimdi, bilgi sahibi olanlar ve olmayanlar şeklinde yeni bir sınıfsal bölünme ortaya çıktı. Bu yeni sınıf, gücünü paradan ya da sahip olunan topraklardan değil, sadece bilgiden alıyor.”

John Kenneth Galbraith

“Bir insanın karakterini anlamak istiyorsanız onun okuduğu ve güldüğü şeylere bakın.”

J. K. Banos

“İnsan, öğrenmeyi bıraktığı gün yaşlanır.”

Henry Ford

Bir zamanlar ‘Mein Balıkçısı’ diye, talihi ile meşhur bir adam varmış. Mein kıyılarında balık pek az tutulduğu halde bu adam ne zaman balığa çıksa boş dönmez, sepetler dolusu balıkla gelirmiş.

Adam bu yüzden para kazanırken talihi de dillere destan olmuş. O kadar ki birinin fazla talihli olduğunu anlatmak için “Mein Balıkçısı gibi talihli” demek âdet haline gelmiş.

Günün birinde balıkçı ölmüş. Cenaze için evine gelenler, Mein Balıkçısı’nın evinde balık ve su üzerine zengin bir kütüphane olduğunu hayretle görmüşler; adamın balık avından neden boş dönmediği o zaman anlaşılmış.

“Bir yıl sonrasıysa düşündüğün, tohum ek.

Ağaç dik, on yıl sonrasıysa tasarladığın.

Ama düşünüyorsan yüzyıl ötesini, halkı eğit o zaman.

Bir kez tohum ekersen bir kez ürün alırsın.

Bir kez ağaç dikersen on kez ürün alırsın.

Yüz kez olur bu ürün, eğitirsen milleti.

Birisine bir balık verirsen, doyar bir defalık.

Balık tutmayı öğret, doysun ömür boyunca.”

Kuan-Tzu

“Kime eğitimli diyeceğim? Ben, öncelikle koşullar tarafından yönetilmek yerine onlara egemen olan, her fırsatı yiğitçe karşılayan ve zekice hareket eden, tüm iş ve ilişkilerinde onurlu olan, huysuz kişilere ve olumsuzluklara iyi yaklaşan, ayrıca zevklerini kontrol altında tutan ve talihsizliklere boyun eğmeyen, başarıyla şımarmayan insanlara eğitimli derim.”

Sokrates





9. Lider misiniz?..


“Bin asker toplamak kolaysa da onlara bir general bulmak zordur.”

Japon atasözü

“Orkestrayı yönetmek isteyen, sırtını kalabalığa dönmelidir.”

James Crook

“Büyük adamların heykelleri, hayattayken üzerlerine atılan taşlardan yapılır.”

Cocteau

“Her şeyi kendisi yapmak veya bunu yaptığı için bütün takdiri kendisi toplamak isteyen hiçbir insan büyük lider olamaz.”

Andrew Carnegie

“Ben hiçbir zaman astlarımdan birinin benim yerime yapacağı işi kendim yapmam.”

Johnson

“Buyruğu altında çalışan kimselerin başarılarından gerçek bir sevinç duymayan insan büyük bir lider olamaz.”

W. A. Nonce

“Tehlikeleri seçemeyen adama hemen kahraman gözüyle bakmak yanlıştır.”

Voltaire

“Bir liderin büyüklüğü inançlarının derinliği, heveslerinin yüksekliği, görüşlerinin genişliği ve sevgisinin menzili ile ölçülür.”

Jackson

“Kendinizi yönetmek için kafanızı, başkalarını yönetmek için kalbinizi kullanın.”

E. Roosevelt

“Unutma ki, yüksekte yer tutanlar, aşağıdakiler kadar emniyette değildir.”

Şeyh Edebali

“Fazla zeki ve çalışkan değildi, fakat kendinden daha zeki ve çalışkan insanları çalıştırmayı bilirdi.”

Andrew Carnegie

“Karanlık aydınlıktan, yalan doğrudan kaçar.

Güneş yalnız da olsa, etrafına ışık saçar.

Üzülme, doğruların kaderidir yalnızlık,

Kargalar sürü ile, kartallar yalnız uçar.”

Anonim

“Teknik ve taktik bakımdan ehil olunuz.

Kendinizi biliniz ve şahsi tekamül (gelişme, olgunlaşma) imkânlarını arayınız.

Astlarınızı tanıyınız ve onların refah durumlarıyla alakadar olunuz.

Olup bitenlerden astlarınızı malumatlı (bilgi sahibi) kılınız.

Astlarınıza örnek olunuz.

Vazifenin anlaşılmasını, murakabe (denetlenmesini) ve ifa edilmesini (yerine getirilmesini) sağlayınız.

Astlarınızı bir tim olarak yetiştiriniz.

Doğru ve vaktinde karar veriniz.

Astlarınıza mesuliyet duygusu aşılayınız.

Birliğinizi imkân ve kabiliyetine uygun olarak kullanınız.

Fiil ve hareketlerinizde mesuliyetten kaçınmayınız ve mesuliyet deruhte ediniz (sorumluluk alınız).”

Askerin Liderlik Prensipleri (K.K.K.)

“Hiçbir iş yapmayan adam boş oturuyor demektir. Fakat kendi yetenek ve bilgisinden daha aşağı bir işte çalıştırılan adam da onun kadar boş oturuyor demektir.”

Socrates

“Hiçbir şey bir insana diğer insan üzerinde, her tür olayda daima soğukkanlı ve telaşsız olmak kadar avantaj sağlayamaz.”

Thomas Jefferson

“İşin şanını paylaşırsanız her şey mümkündür. Başkalarına kendine paye çıkarma fırsatını vermek, sonuca varmanın en kolay ve en etkili yoludur.”

Franklin Roosevelt

“Başarılı liderlerin ilk işi insanların benimseyecekleri bir vizyon yaratmaktır.”

John P. Kotter





10. Hata yapmaktan korkmayın


“Bundan 20 yıl sonra yapmadığınız şeylerden dolayı, yaptıklarınızdan daha fazla pişman olacaksınız. Öyleyse demir alın ve güvenli limanlardan çıkın, rüzgârları arkanıza alın, araştırın, hayal edin ve keşfedin.”

Mark Twain

“Hiç hata yapmamış adam, yeni bir şey denememiştir.”

Einstein

“Keskin bıçak olmak için çok çekiç yemek gerekir.”

Türk atasözü

“Hataları saklamak, düzeltmekten daha çok acı verir.”

Benjamin Franklin

“Kusursuzluğu değil, başarıyı hedefleyin. Hata yapma hakkınızdan hiçbir zaman vazgeçmeyin. Yoksa yeni şeyler öğrenme ve hayatta daha ileri gitme yeteneğinizi kaybedersiniz.”

Burns

“Başarısızlık hayat mönüsünün parçasıdır ve ben hiç yemek seçmem.”

Rosalind Russell

“Her düşüş bir öğreniş.”

Türk atasözü

“Yanılgılarla tüketilmiş bir yaşam, hiçbir şey yapmadan tüketilmiş yaşamdan daha onurlu olduğu gibi, daha yararlıdır da…”

Bernard Shaw

“İnsanlar yanlış yapabilir, yalnız büyük insanlar yanlışlarını anlar.”

F. Von Kotzebue

“Başarı merdivenlerini hata üstüne hata yaparak tırmandım.”

Mae West

“Deneyim başınıza gelenler değil, başınıza gelenlerle ne yaptığınızdır.”

Aldous Huxley

“Hatalar, dolu bir hayat için ödediğimiz bedeldir.”

Sophia Loren

“Aldanmak, yanılmak insana özgüdür.”

Theognis

“Deneyimden daha güçlü bir öğretmen yoktur, ama öğrenme isteği bulunmadıkça deneyimden bir şey öğrenilemez.”

Bernard Shaw

“Cesaretimi kaybetmiyorum; çünkü vazgeçilen her yanlış girişim, ileri doğru atılmış yeni bir adımdır.”

Thomas Edison

“Gerçeğin hakkını sadece hatalar verir.”

J. Bernard

“Hayatta kaç kere bir şeyi yapmak istedik ve o büsbütün başka bir şey oldu! Kütüphaneden eve getirdiğimiz kitap istediğimiz kitap değildir, fakat birdenbire gözlerimizin önünde yepyeni bir ilgi alanı açar.

Ben bir öğrenci tanırım, bir gün aceleyle yanlış bir sınıfa girdi, orada tartışılan konu o kadar hoşuna gitti ki, birdenbire onun ideali oldu. Bu kişi günün birinde bu dalgınlık yüzünden ünlü bir profesör oldu. Yanlış olan şeylerin yarısının sonradan sizi şaşırtacak şekilde doğru çıkmasının hayatın bilmediğimiz cilvelerinden biri olduğunu unutmamalıyız.”

Robert Hillger

“Kötülük yapmamış kişi iyilik yapamaz; hata yapmamış kişi hiçbir şey yapamaz.”

Bernard Shaw

“Bazı hataları erken yapmanın hayatınıza çok büyük yararları olacaktır.”

Thomas Huxley

“Yalnızca yapmış olduklarımızdan değil, kaçındığımız işlerden de sorumluyuz.”

Moliere

“İnsanlar tecrübeleri kadar değil, tecrübe kapasiteleri kadar bilgedir.”

Bernard Shaw

“Başarıyı hedef alın, mükemmel olmayı değil.

Yanlış yapma hakkından vazgeçmeyin;

Vazgeçerseniz yeni şeyler öğrenme ve gelişme olanağınızı kaybedersiniz.

Unutmayın, mükemmeliyetçiliğin arkasında korku yatar.

İnsan olduğunuzu hatırlayarak korkularınızı göğüsleyin.

Daha mutlu ve daha etkili bir insan olursunuz…”

David M. Burns

“Kendini yetersiz gören insan tereddüt içinde beklerken, girişimci insan hata yapmaktan korkmadığından daha üstün hale gelir.”

Henry C. Link

“Yaptığınız şeyler için duyduğunuz pişmanlık zamanla geçer; ne var ki, yapmadığınız şeyler yüzünden duyulan pişmanlığın çaresi yoktur.”

Sydney J. Harris





11. “An’ı yaşamak” güzel bir cümledir


“Geriye bakmayın… Gelecek için de hayal kurmayın… Size ne geçmişi geri verebilirler ne de gelecek hayallerinizi tatmin edebilirler. Göreviniz, ödülünüz, kaderiniz burada ve ‘şimdi’ dir.”

Dag Hammarskjold

“İyi yaşamak için acele et ve şunu bil ki her gün başlı başına bir hayattır.”

Seneca

“Dünle beraber gitti düne ait ne varsa,

Bugün yeni şeyler söylemek gerek.”

Mevlana

“Şimdiki zamanın keyfini çıkar, geçmişe dikkat et ve en son yaşadıklarından ne kork ne de aynısını yeniden yaşamak iste.”

Benjamin Franklin

“Güne hükmet.”

Horace

“Bu dünyadan bir kez geçeceğime inanıyorum. Eğer gösterebileceğim herhangi bir davranış ya da yapabileceğim bir iyilik varsa şimdi yapmalıyım… Çünkü bu yolun dönüşü yok.”

William Penn

“Yapıldığını görmeden ölmek için, istediğin şeyi yarına bırakmak yeter.”

Pablo Picasso

“Dün tarihtir, yarın bilinmeyendir, bugün bir hediyedir.”

E. Roosevelt

“Bugünü yaşa, yarın çok geç olabilir.”

Martial

“Bugün, hayatımın geri kalan kısmının ilk günü.”

Charles Dederich

“Yanlışlıklarını bundan sonra düzeltmeye karar veren kişi, şimdi düzeltmemeye karar vermiş demektir.”

Benjamin Franklin

“Gelecek şimdiyle aynı malzemeden yapılmıştır.”

Simone Weil

“Hiç pişmanlık duymamayı, geriye dönüp bakmamayı bir yaşam kuralı edinin. Pişmanlık enerjinizi boşa harcamanıza neden olur; geçmişin üzerine hiçbir şey inşa edemezsiniz. Önemli olan an’ı yaşayabilmektir.”

Katherine Mansfield

“Gününden faydalan, yarına güvenme.”

Horace

“Hayata yeniden başlasaydım, saniyelerin nabzını tutardım…”

Dostoyevski

“Hayatın her mevsiminin tadını çıkar. Kışın beyaz güzelliğinin de, yazın sıcak ve nemli günlerinin de zevkine var. Her mevsim, her gün, her an gelir geçer ve hiçbiri asla birbirinin aynı ya da tekrarı değildir. Kış soğuğunun ortasında yazı, yazın bunaltıcı sıcağında kışı özlemek yerine, her mevsimi kendi güzelliğiyle kabul et.”

Dan Millman

“Dün, iptal edilmiş bir çektir; yarın, emre hazır bir senettir, bugün ise peşin paradır. Bugünden yararlanın.”

Kay Lydns

“Sonsuza dek mutlu yaşamak ancak anbean mümkündür.”

Margaret Bonnano

“Ne kazandığın başarılarda takılı kal ne de hatalarında ısrar et. Bunların yerine tekrar başla; şimdinin her değerli anında yeniden başla…”

N. Donald Walscd

“Akıllı olma cüretini gösterin. Şimdi başlayın. Doğru bir şekilde yaşayacağı zaman günü erteleyen insan, nehrin kurumasını bekleyen köylü gibidir. Ancak nehir akar ve sonsuza kadar akacaktır.”

Horati-us

“Eğer gerçekten sahip olduğumuz biricik şey içinde bulunduğumuz an ise ve sahip olmadığımız bir şeyi yitirmemiz de mümkün olmadığına göre, birisinin elimizden alabileceği tek şey yaşadığımız andır.”

Marcus Aurelius

“Daha hayatımız başlarken biri bize ölmekte olduğumuzu söylemeli. O zaman hayatımızın her anını dolu dolu yaşardık. Bir yapın da bakın! Yapmak istediğiniz neyse, şimdi yapın!.. Yarınların sayısı çok değil.”

Michael Landon





12. Zamanı doğru kullanıyor musunuz?


“Hayat bozuk para gibidir. Dilediğinizce harcayabilirsiniz, ama sadece bir kez…”

Miguel de Cervantes

“Yeterli zamanımız hep vardır, yeter ki doğru kullanalım.”

Goethe

“Pek çok insanın, diğerlerinin boşa harcadığı zamanı kullanarak öne geçtiğini gözlemledim.”

Henry Ford

“Zaman ne çıkarır ne de böler. Fakat öyle bir ölçüde toplar ki, çarpma bile onun yanında ufak kalır.”

Bob Talbert

“Zaman sessiz bir testeredir.”

İtalyan atasözü

“Her işin başı zamanlamadır. Bir işin ne zaman yapılacağı, nasıl yapılacağı kadar önemlidir.”

Arnold H. Glassow

“Zamanın değerini; yapacak işi olan kimse bilir.”

Arap atasözü

“Son dakika olmasaydı, çoğu iş yapılmazdı.”

Micheal S. Tarilor

“Zaman büyük bir öğretmendir, ancak ne yazık ki öğrencilerini daima öldürür.”

Curt Goetz

“Gençlikte günler kısa, yıllar uzun; yaşlılıkta da günler uzun, yıllar kısadır.”

Panin

“Zaman onu nasıl değerlendirdiğinize bağlıdır.”

Swatch reklamı

“Akılsızlar hırsızların en zararlısıdır, zamanınızı ve neşenizi çalarlar.”

Anonim

“Bir doktorun bir saatte yaptığı bir operasyonu hasta yıllarca anlatır.”

Howard Templin

“Uygun ölçümü gözlemleyin, doğru zamanlama her şeyde en önemli unsurdur.”

Hesiod

“Bütün başarımı işlerimi zamanında yapmaya borçluyum.”

Nelson Mandela

“Konferans vermenin ciddi bir sorumluluğu vardır. 200 kişi önünde kötü bir konuşma yapan kimse kendi zamanından sadece yarım saat israf etmiş olur. Buna karşılık dinleyicilerin zamanından boşa 100 saat harcar ki (4 günden fazla), bu da hiçbir şekilde azımsanacak bir suç değildir.”

Jenkin Lloyd

“Hayatı seviyorsunuz, o halde zamanı boş yere harcamayın. Çünkü hayatın dokusu odur.”

Benjamin Franklin

“Giden hayatı geriye getirebilecek hiçbir ilaç yoktur.”

Jbycus

“Aynı nehirde iki kez yıkanamazsın, çünkü sonradan akan su ilk akan sudan farklıdır.”

Heraclitus

“Dünkü güneşle bugünkü çamaşırlar kurutulamaz.”

Anonim

“Sadece elli-altmış yıl yaşamak için bu dünyaya geliyor ve yeri doldurulmaz saatleri, bir yıl içinde kendimizin ve herkesin unutacağı şeyleri kara kara düşünerek geçiriyoruz. Hayır! Yaşamımızı dişe dokunur işlere ve duygulara, büyük düşüncelere, gerçek aşklara ve kalıcı şeylere adayalım. Çünkü hayat küçük olmayacak kadar kısa.”

Disraeli

“Herhangi bir insan vaktini nasıl geçireceğini, üstün bir insan ise vaktini nasıl tasarruf edeceğini düşünür.”

Schopenhaver

“Aldığın her nefesi fırsat bil, ot değilsin yeniden bitmezsin.”

Ömer Hayyam

“Bir ara durup ardıma baktım,

O an zamanın gerisinde kaldım.

Sonra ta uzaklara çevirdim başımı,

Bu kez de zamanı sollayıp arkamda bıraktım.

Ardından durumu kavradım

Sokuldum yanına,

Yaşantımı sürdürdüm onunla kol kola.

İnsan bazen birkaç adım geriler

Ki hızlanıp güç kazanabilsin;

Bazen de gözünü ufuklara diker

Böylece geleceği planlayabilsin.

Burada da ölçülü olmak önemli,

Zamanla adeta dans etmesini bilmeli…”

Akın Alıcı





İLETİŞİM


1. Konuşmalarımız bizi yansıtır.

2. Dedikoduyu bırakmanın zamanı gelmedi mi hâlâ?

3. Birine sırrınızı söylemeden önce

iki kez düşünün…

4. Arkadaşlarınızı iyi seçin…

Dostlarınızı unutmayın.

5. Anlayışı elden bırakmayın.

6. Saygı elbisesini hep üzerinizde taşıyın.

7. Çocuklara özen gösterin.





1. Konuşmalarımız bizi yansıtır


“İyi bir konuşma, insanın kafasına sahip olma sanatıdır.”

Eflatun

“Hiçbir şey bizi konuşma tarzımız kadar ele vermez.”

Earl Nigthingale

“Konuşmadan önce düşün, hareket etmeden önce ölç.”

Shakespeare

“Öfkeli olduğun bir anda yaptığın bir konuşma, her zaman teessüfle hatırlayacağın en güzel konuşman olur.”

Ambrose Bierce

“İnsanlar ne kadar az düşünürlerse, o kadar çok konuşurlar.”

Montesqieu

“Ses, ruhun dışa açılan penceresidir.”

Gerard De Nerval

“Kullandığınız kelimeler nasıl yaşayacağınızı belirler.”

Yunan atasözü

“Yıkıcı olmakla sözünü esirgememeyi birbirine karıştırmayın.”

Barbara Walters

“Daima doğru söyleyin ki söylediklerinizi hatırlamak zorunda kalmayın.”

T. L. Osborn

“Öyle horozlar vardır ki, güneş onlar öttükleri için doğuyor sanırlar.”

Ledric Dumont

“Akılsız sözler gibi akılsız suskunlukların da hesabını vermek zorunda kalırız.”

Benjamin Franklin

“Bülbülün çektiği dili belasıdır.”

Türk atasözü

“Konuşma insanın göstergesidir.”

Seneca

“Dilin düşünceden önce hareket etmesin.”

Chilon

“Sebepsiz düşman peyda eden ya ahmaktır ya geveze.”

H. B. Erk

“Sevinçli anında kimseye vaatte bulunma, öfkeli anında kimseye cevap verme!..”

Çin atasözü

“Evlilikte büyük hedef barıştır, mutluluktur, huzurdur; münakaşaları kazanmak ve ‘Sana böyle olduğunu söylemiştim,’ demek değil. Askerî deyişle, muharebeyi kaybedip savaşı kazanmak, muharebe kazanıp savaşı kaybetmekten çok daha iyidir.”

Dr. David J. Schwartz

“Hiçbir şey sesin yükselmesi kadar bir konuşmanın düzeyini düşüremez.”

Stanley Horrowitz

“Cahil kimsenin yanında kitap gibi sessiz ol.”

Mevlana

“Düşünmeden konuşmanın cezası sonradan düşünmeye mahkûm olmaktır.”

Latin atasözü

“İnsan ne söylediğini bilmeli, fakat her bildiğini söylememelidir.”

Namık Kemal

“Büyük insanlar dinlemeyi tekellerine alır, küçük insanlar konuşmayı tekellerine alır.”

Anonim

“Eğer söyleyecek bir şeyiniz yoksa hiçbir şey söylemeyin.”

Charles Caleb Colton

“Konuşmak ihtiyaç olabilir ama susmak bir sanattır.”

Goethe

“Konuşma insanın aklını diliyle kullanma sanatıdır.

Konuşma aklın fihristidir…”

Seneca

“Konuşma bir bayanın etekliği gibi; ilgiyi sürdürecek kadar kısa, konuyu kapsayacak kadar uzun olmalıdır.”

Dale Carnegie

“Bazen sesini duyurabilmen için susman gerekir.”

S. Lec

“İnsan ne söylüyorsa odur.”

Çiçero

“En eski ve kısa kelimelerden olan “evet” ile “hayır” konuşurken en çok düşünülerek söylenmesi gereken kelimelerdir.”

Pisagor

“Düşüncelerini tam ve yerinde kelimelerle belirtemeyen insan yanlış tartılarla tam iş görmeye çalışan satıcıya benzer.”

Goethe

“Az düşünen çok konuşur.”

İsviçre atasözü

“Can sıkmanın sırrı her şeyi anlatmaktır.”

Voltaire

“Yerinde yapılan kısa bir konuşma, yersiz yapılan uzun bir konuşmadan bin defa daha etkilidir.”

La Rochefoucauld

“Kelimeleriniz düşüncelerinizin giydiği kıyafetlerdir, öyleyse onları iyi giydirin.”

Anonim

“Kendi dişlerimin arasında olmasına rağmen kendi dilime hâkim olamıyorsam, başkalarının diline nasıl hâkim olayım?..”

Benjamin Franklin

“Çok dinlememiz ve az konuşmamız için, iki kulağımız ve bir dilimiz vardır.”

Diyogenes

“İnsanların bazen birbirlerine söyleyecek sözü yoktur, ama yine de konuşurlar.”

Senancour

“En tesirli konuşma en kısa olanıdır.”

Dale Carnegie

“Akıllı olan her şeyi fark eder, aptal ise fark ettiği her şey üzerine konuşur.”

Dünya atasözü

“Ürün ve hizmet kalitesinden bahsediyoruz. Peki ya ilişkilerimizin kalitesinden, iletişim kalitesinden, birbirimize karşı verdiğimiz sözlerin kalitesinden ne haber?”

Max de Pree

“Her kişiye kulağını ver, ancak pek azına sesini.”

Shakespeare

“Kuşlar ayaklarıyla, insanlar dilleriyle yakalanır.”

Anonim

“Söz var gelir geçer, söz var deler geçer.”

Türk atasözü

“Şüphe ve tereddüt içindeyseniz hayır deyiniz. Sonra evet diyebilirsiniz. Çünkü ‘hayır’ı ‘evet’ yapmak ‘evet’i ‘hayır’ yapmaktan daha kolaydır.”

Nüvit Osmay

“Bir düşünceyi bir sürü lafla belirtmeye kalkışırsak onu boğarız.”

Frank A. Clark

“Söylemek ve belagat aynı anlama gelmez. Konuşmak bir şeydir, iyi konuşmak bambaşka bir şey. Bir budala da bir şeyler söyleyebilir. Ama bilge bir adam konuşur.”

Ben Johnson

“Erkeğin de kadının da terbiyesi birbirleriyle tartıştıkları zaman belli olur.”

Bernard Shaw

“Sözler kalpten çıkarsa kalbe kadar ulaşır, ağızdan çıkarsa kulaktan öte gidemez.”

Arap atasözü

“Tatlı sözler, tatlı yankılar yaratırlar…”

K. Walton





2. Dedikoduyu bırakmanın

zamanı gelmedi mi hâlâ?..


“Egoistlerin iyi bir yanı vardır: Başkaları hakkında konuşmazlar.”

Lucille

“Dedikodu, yaydıkça kalınlaşan biricik şeydir.”

Mary H. Waldrip

“Kusursuz olsaydık başkalarının kusurlarını bulup çıkarmaya bu kadar meraklı olmazdık.”

La Rochefoucauld

“Başkalarının günahlarıyla aziz olamazsın.”

Anton Pavlovich Çehov

“İnsanları yargılarsan, onları sevmeye zaman kalmaz.”

Rahibe Teresa

“Kötümser kimse boş eleştiri ve suçlamalarla kendini yer. Sanki bu düşmanca durumu dünyanın gidişini değiştirecekmiş gibi. Yıkmaya değil, yapmaya bak. Başkalarının hatalarını arama. İyi yönlerini gör.”

Dr. V. Paucher

“Bir insanın mokasenlerini giyip yarım mil yürümeden onu yargılamayın.”

Kızılderili atasözü

“Çevrendekileri alçaltarak değil, kendini gerçekten yükselterek büyüyebilirsin!”

Wilhelm Reich

“Düşmanından kötü dille bahsetme fakat onun hakkında istediğin kadar kötü düşün.”

Latin atasözü

“Huzur içinde ve sıkıntı çekmeden yaşamak isteyenler bütün bildiklerini söylememeli, bütün gördüklerini yargılamamalıdır.”

Benjamin Franklin

“Otuz iki dişten çıkan otuz iki mahalleye yayılır.”

Türk atasözü

“Bir insan hakkında, başkalarının onun için söylediklerinden çok, onun başkaları için söylediklerinden fikir edinilebilir.”

Leo Alkman

“Hiç kimse hakkında kötü konuşmayıp herkes hakkında bildiğim iyi şeyleri söyleyeceğim.”

Benjamin Franklin





3. Birine sırrınızı söylemeden önce

iki kez daha düşünün…


“Üç kişi aralarında sır saklayabilir, ama ikisi ölü olmak kaydıyla…”

Benjamin Franklin

“Bir sırrı gerçekten saklamak, istiyorsanız, hiçbir yardıma ihtiyacınız yoktur.”

O. A. Kapping

“Kimi kişilere göre sır saklamak söylerken sesini alçaltmaktır.”

Franklin Jones

“Sırrını saklarsan kölendir, söylersen efendin.”

Will Henry

“Fısıldanan sözler çok kere yüksek sesle söylenenlerden daha uzağa gider.”

Çin atasözü

“Başka birinin sırrı onun parası gibidir. Siz her ikisine de kendinizinkine gösterdiğiniz itinayı göstermelisiniz.”

E. W. Howe

“Bırak bütün insanlar seni tanısın ama hiç kimse seni tam olarak tanımasın: İnsanlar sığ yerini gördüklerinde dereyi rahatça geçerler.”

Benjamin Franklin

“Sırrını düşman bilmesin der isen dostuna açma!”

Türk atasözü

Osmanlı padişahlarından Yavuz Sultan Selim yapacağı seferlerini hep gizli tutarmış. Yine böyle bir sefer hazırlığı sırasında vezirlerinden biri ısrarla padişaha seferin nereye yapılacağını sorunca Yavuz Sultan Selim şöyle demiş:

“Sen sır saklamasını bilir misin?”

Vezir sorduğu soruya yanıt alacağı ümidiyle:

“Evet hünkârım, bilirim,” dediğinde Yavuz Sultan Selim şu susturucu karşılığı vermiş:

“Ben de bilirim…”

“Sır tutamaz gökler!

Anlatırlar her şeyi tepelere

Tepeler meyve bahçelerine yetiştirir

Ve onlar da nergislere!”

E. Dickinson





4. Arkadaşlarınızı iyi seçin…

Dostlarınızı unutmayın.


“Arkadaş edinirken yavaş ol, değiştirirken daha da yavaş.”

Benjamin Franklin

“Dostunuzu sık sık ziyaret ediniz; çünkü üzerinde yürünmeyen yollar diken ve çalılıklarla kapanır.”

Şark atasözü

“Dostlar öyle bir ailedir ki, insan o ailenin fertlerini bizzat kendi seçer.”

Alphonse Karr

“Herkesle dost olan kimsenin dostu olmaz.”

Alman atasözü

“Dostluk iki vücutta yaşayan bir ruh, iki ruhta yaşayan bir vücuttur.”

Aristo

“Bayrağında şu yazı bulunmayan hiçbir dostluk gerçek değildir: Karşılıklı sabır.”

A. Willbrant

“Bir dostun üzüntüsüne herkes katlanır, başarılarına ise ancak yüksek ruhlar sevinir.”

Oscar Wilde

“Size hücum eden düşmanlarınızdan korkmayın. Dalkavuklukla size yaranmak isteyen dostlarınızdan sakının.”

General Obelgon

“Mert düşman, kötü huylu bir dosttan daha iyidir.”

Musevi atasözü

“Bir dost nedir?… Öteki ben…”

Zeno

“Güvercin kargalarla arkadaşlık yaparsa tüyleri beyaz kalır, fakat kalbi kararır.”

Alman atasözü

“Kendine verebileceğin en iyi hediye iyi bir dosttur.”

Robert Louis Stevenson

“Gerçek dostlar yıldızlar gibidir; karanlık çökünce hayatınızda ilk onlar parlar ve size ışık olurlar.”

Anonim

“Dostluk yolu üzerinde ot bitmesine müsaade etme.”

Mm Geoffrin

“Yanlış bir arkadaş ve bir gölge ancak güneş çıktığında sana katılır.”

ABD atasözü

“Kardeşlerimi Allah yarattı, fakat dostlarımı ben buldum.”

Goethe

“Dost sanki insanın bir ikinci kendisidir.”

Çiçero

“Gerçek arkadaşlık sağlık gibidir; değeri ancak o yok olduktan sonra anlaşılır.”

Colti

“Kırılmasından korktuğun için asla kullanmadığın pahalı bir Çin vazosu gibi değil; gerçek dostluk sağlam bir eşya gibidir. Kaç kere kullanırsan kullan onu kıramazsın.”

Neale Donald Walsch

“Bizi yüzümüze karşı eleştiren, ama herkesin içinde savunan… Başarılarımıza sevinen, başarısızlıklarımıza üzülen… Bizi üzgün görünce öteki dostlara haber verip bizimle ilgilenmelerini isteyen… Birileriyle tanışmamız gerekiyorsa o buluşmayı sessizce düzenleyen… Bizi dikkatle izleyen ama sahiplenmeyen… Bir başka kıtada yaşasa ya da günde on dört saat çalışsa da kendisine gereksinim duyduğumuz anda yardımımıza koşan… Gerçek dost işte budur. Ve yaşamda en büyük zenginlik böyle dostlara sahip olmaktır.”

M. Pinta

“Gelecek sonbaharda, ‘V’ oluşturarak kış mevsimi için güneye giden kazları gördüğünüzde, o şekilde uçmalarının nedenini düşünebilirsiniz; bilim bunu keşfetmiştir: Her kuş, kanatlarını çırparken, kendini izleyen kuşu yükselten bir güç yaratır. Tüm sürü ‘V’ şeklinde uçarak, kuşların ayrı ayrı uçacağı duruma göre % 71 daha hızlı uçar. Ortak bir yön ve birlik duygusunu paylaşan kişiler hedeflerine daha çabuk ve kolay ulaşabilirler, çünkü birbirlerinin kaldırma kuvveti üzerinde yükselmektedir. Bir kaz bu grubun dışına çıkarsa, yalnız yol almanın sürtünme kuvvetini hemen hisseder ve öndeki kuşların kaldırma kuvvetinden yararlanmak için hızlıca oluşuma döner. Kazlar gibi biz de aynı doğrultuya yöneldiğimiz kişilerle birlik olup en uygun grubu yaratırsak -ayrıca, onların yardımına açık ve yardım etmeye istekli olursak- başarı olasılığımız artar. Öncü kaz yorulduğunda yerini başka bir kaza bırakarak gruba geri katılır. Zorlu işlerde nöbetleşe çalışmak yararlıdır. Kazlar gibi insanlar da birbirine bağımlıdır. Arkadaki kazlar hızlarını yüksek tutmaları için öndekilere seslenerek onları yüreklendirir. Bizim de arkadan seslenmemizin yüreklendirme niteliğinde olması gerekir; başka bir şey değil… Son olarak, bir kaz hastalanır ya da insanların tüfekleriyle vurulup oluşumdan çıkıp yere düşerse, iki kaz daha ayrılır, yanına gelir, yardım ve koruma sağlar. Düşen kaz yeniden uçabilene ya da ölene dek yanında kalırlar. Ancak o zaman tek başlarına uçmaya başlar ya da başka bir gruba katılırlar. Biz de kazların duygu ve anlayışına sahip olursak, hem güçlü olduğumuz zamanlar hem kara günlerde birbirimize destek olabiliriz.”

Milton Olson





5. Anlayışı elden bırakmayın


“Bütün yapacağınız, insanların sizinkinden farklı davranışlara sahip olduğu gerçeğine saygı duymak ve diğer insanlarla birlikte kendi yolunuzda yürümektir.”

Judi James

“Başkalarını affetmeyen kimse, kendisinin de üzerinden geçmek zorunda olduğu köprüyü yıkmış olur.”

George Hierbdert

“Şefkatli ol. Karşılaştığın herkes zor bir mücadele veriyor.”

Eflatun

“Toleranssızlık kendimize ve davamıza güvenmediğimizin bir işaretidir.”

Gandhi

“Sosyal hayatta en faydalı yüce duygu toleranstır.”

E. Monmarson

“Anlayış, sahibine yaşam kaynağıdır.”

Hz. Süleyman

“Çok kolaydır insanların acıya duyarlı davranmaları. Ne zordur düşünceye duyarlı olmaları…”

Oscar Wilde

“Hepimizin aynı fikirde olması iyi bir şey değildir. Çalışmayı yaratan fikir ayrılıklarıdır.”

Aldous Huxley

“Öfkenin her zaman bir nedeni vardır ama her zaman iyi bir nedeni yoktur.”

Benjamin Franklin

“Söylediğiniz sözlerin hiçbirini kabul etmiyorum fakat sizin bunları serbestçe söyleyebilmeniz için canımı veririm.”

Voltaire

“Başkalarının yaptığı hatalardan dolayı kızarsanız, onların yüzünden kendi kendinizi cezalandırmış olursunuz.”

İmmanual Kant

“O iyi yetişmiş biri değil, çünkü kötü yetişmiş insanlara katlanamıyor.”

Benjamin Franklin

“Büyük bir insan büyüklüğünü kendisinden küçük insanlara karşı muamelesinde gösterir.”

Corlyle

“Bir şeyi bilmek onu affetmek demektir.”

Fransız atasözü

“Zarar vermek seni düşmanına göre alçaltır, öç almak seni düşmanınla aynı seviyeye düşürür; bağışlamak ise yüceltir.”

ABD atasözü

“Küçük insanların büyük gururları olur.”

Voltaire

“Benim gözümde tolerans erdemlerin en güzeli ve en soylusudur. Bu ruhsal durum olmadıkça hiçbir şey mümkün değildir. O bütün insani temaslarda en önde gelen sorunlardan biridir. Tolerans hiçbir fikri reddetmez ve kötü ile anlaşma yapmaz. Tolerans basitçe, başkalarından nefret etmeden onların sizin gibi düşünmediklerini kabul etmek demektir.”

Paul H. Spaak

“İnsanlığın kurtuluşunu sağlayacak en büyük erdem toleranstır.”

Hendrik Wilhelm van Loon

“İnsanları birleştiren duygular, ayıran da fikirlerdir. Duygular bizi bir araya getiren basit bir bağdır. Fikirler ise çeşitlilik prensibinin temsilcisidir ve bu yüzden insanları çeşitli gruplara ayırırlar.

Gençliğin dostluğunu meydana getiren duygulardır. Yaşlılığın hiziplerini de yaratan fikirlerdir. Eğer bunun vaktinde farkına varabilir ve başkalarına daha toleranslı bir gözle bakacak şekilde düşüncelerimizi eğitebilirsek daha barışçı bir mizaca sahip olur ve fikirlerin dağıttığı insanları his bağları ile bağlamaya muvaffak oluruz.”

Goethe

“Başkalarının bizi kızdıran tarafları kendimizi anlamaya yol açar.”

Carl Jung

“Bağışlama, menekşenin kendini ezen topuğa anında bulaşan güzel kokusudur.”

George Roemisch

“Düşündüğünüz / Söylemek istediğiniz / Söylediğinizi sandığınız / Söylediğiniz / Karşınızdakinin duymak istediği / Duyduğu / Anlamak istediği / Anladığını sandığı / Anladığı… arasında farklar vardır. Dolayısıyla insanların birbirini yanlış anlaması için en az 9 ihtimal var.”

Sylviane Herpin

“Yanlış ve doğru hakkındaki fikirlerimizin ötesinde bir alan var. Sizinle orada buluşacağım. Çimenlerin arasına uzandığınızda, dünyanın doğru-yanlış fikirlerinize ihtiyacı olmadığını göreceksiniz.”

Mevlana





6. Saygı elbisesini hep üzerinizde taşıyın


“Üstün insan öteki insanlara saygı gösterir, o zaman dünyanın dört bucağında oturanlar onun kardeşi olur.”

Konfüçyüs

“Oğlum, onlar sana karşı kaba hareket etseler bile, sen onlara karşı nazik ol. Şunu unutma ki, sen başkalarına onların bir centilmen oluşundan dolayı değil, kendin bir centilmen olduğundan dolayı nazik davranıyorsun.”

Lord Chesterfield

“Efendilik için son sınav: Kendisine hiçbir çıkar sağlamayacak insanlara karşı da saygıda kusur etmemek…”

William Lion Phelps

“Saygı eksikliği en temel suçtur… Çünkü birçok suça kaynaklık eder. Cinayet ve işkence diğer insanların hayatlarına karşı saygı eksikliğinin en uç vakalarıdır. Saygı bir insana, insan onuruna yaraşır şekilde davranmaktır.

Saygı başkalarına size davranmalarını istediğiniz şekilde davranmaktır.

Birine ‘Senden hoşlanmıyorum, ama sana bir insan olarak saygı duyuyorum,’ diyebilirsiniz.

Bir kişiye duygularımızla olmasa bile davranışlarımızla saygı göstermemiz her zaman mümkündür.”

Edward de Bono

“Seni intikama doğru sürükleyecek iplerin hepsini kes.”

Hz. Ali

“Başarı formülünün en önemli tek bileşeni, insanlarla iyi geçinmeyi bilmektir.”

Theodore Roosevelt

“İyi bir adamın yaşamının en iyi bölümü, göstermiş olduğu küçük, adı konmamış, unutulmuş sevgi ve nezaket davranışlarıdır.”

William Wordsworth

“Her yıldızın kendi yörüngesi vardır ve onunla en yakın komşusu arasında yalnız güçlü bir çekim değil, erişilmez bir uzaklık da bulunur. Çekimin gücü uzaklığa oranla artarsa, iki yıldız kucaklaşmayıp çarpışır ve yok olurlar. Bizim de onlar gibi yörüngelerimiz var ve acıklı bir çarpışmayı önleyebilmek için aramıza erişilmez bir uzaklık koymamız gerekir. Saygılı davranmanın tüm sırrı birbirinden yeterince uzak durabilmektedir; saygının bulunmadığı toplumda yaşam ne çekilebilir ne de sürdürülebilir.”

Bernard Shaw





7. Çocuklara özen gösterin


“Çocuklarımıza vermeyi umabileceğimiz iki kalıcı miras vardır: Biri kökleridir; öbürü de kanatları…”

Hodding Carter

“Çoğu ailede öteden beri kötü bir alışkanlık var; çocuklarını söyletmez ve dinlemezler. Onlar sözlerine karışınca ‘Sen büyüklerin konuşmalarına karışma,’ der, onları sustururlar. Ne kadar yanlış, hatta zararlı bir hareket. Halbuki tam tersine çocukları serbestçe konuşmaya, düşündüklerini, duygularını olduğu gibi ifade etmeye teşvik etmelidir. Böylece hem hataları düzeltmeye imkân bulunur hem de ileride yalancı ve riyakâr olmalarının önüne geçilmiş olur. Kısacası çocuklarımızı artık düşüncelerini hiç çekinmeden, açıkça söylemeye, içten inandıklarını savunmaya, buna karşılık da başkalarının samimi düşüncelerine saygı göstermeye alıştırmalıyız.”

M. Kemal Atatürk

“Annem yalan söyledi… Dadım yalan söyledi… Öğretmenim yalan söyledi… Bana söylenenlerin tam tersi bir dünyada ne yapılabileceğini ben nereden bilebilirim ki?..”

Bernard Shaw

“Bütün dünya üzerinde bir tek güzel çocuk vardır. Bütün anneler de ona sahiptir.”

Çin atasözü

“Çocuğun yanında olmalıyız. Çocuğun yanında olmak çocuğa sevgi vermek demektir. Sahip çıkan sevgi değil, duygusal sevgi de değil, yalnızca çocuğa onu sevdiğinizi ve onayladığınızı hissettirecek biçimde davranmak.”

A. S. Neil

“Küçük çocuklara ne söylediğimize gerçekten dikkat etmeliyiz. Çünkü bunlar kolaylıkla onların gerçeği haline dönüşebilir.”

Anonim

“Oğlunuzu şahane bir adam yapmak için beklemeyin. Onu şahane bir çocuk yapın.”

Rus atasözü

“Evlatlarınızı devriniz için değil, onların devirleri için yetiştiriniz.”

Hz. Ali

“Köle gibi yetiştirilenler, köle gibi yönetilebilirler ancak…”

Bernard Shaw

“Çocuklar donmamış beton gibidir; üzerine ne düşerse iz yapar.”

Haim Jinott

“Çocuklarımızı kuzu gibi büyütmeyelim ki, ileride koyun gibi güdülmesinler.”

Anonim

“Binlerce alık ve dürüst adam çocuklarını sorumluluk duygusuyla döver; çünkü çocukların dövülmesi gereğine inanmışlardır; kendileri de dövülmüş oldukları için…”

Bernard Shaw

“Çocuğunuz yalan söylüyorsa ya sizden korkuyordur ya da sizin yaptığınızı yapıyordur. Yalan söyleyen anne ve babaların yalan söyleyen çocukları olacaktır.”

A. S. Neil

“Dünyada insanın en önemli işi, yüzünü ağartacak çocuklar yetiştirmektir.”

Bertrand Russel

“Çocuk, itaat etmek kadar, lider olmak için de eğitilmelidir.”

John Dewey

“Çocuklarınızı insan olarak başarılı kılacak şey onlar için neler yaptığınız değil, onlara kendileri için neler yapmayı öğrettiğinizdir.”

Anonim

Yeni mezun genç diplomasını babasına uzattı ve şöyle dedi: “Seni ve annemi mutlu etmek için hukuk fakültesini bitirdim. Şimdi, altı yaşımdan beri size söylediğim gibi, itfaiyeci olacağım.”

“Çocuklarınızı gösteriş yapmak için kullanmayın. Övgüde de tenkitte olduğu kadar dikkatli olun. Çocuğun yanında onu göklere çıkarmak kötüdür.

‘Evet kızım ilerliyor. Geçen hafta sınıfın birincisiydi. Akıllı kız…’

Çocuğunuzu hiç övmemeniz gerekiyor demek değildir bu. Oğlunuza ‘Yaptığın uçurtma çok güzel oldu,’ demek iyidir ama konukları etkilemek amacıyla onu övmek yanlıştır. Kaz yavruları da, kendilerine gösterilen hayranlık karşısında boyunlarını uzatırlar. Bu tür davranışlar çocuğu kendi hakkında gerçekçi olmaktan uzaklaştırır.”

A. S. Neil

“Çocuklarına masallar yazmak her babanın görevidir.”

Oscar Wilde

“Sorun çaresizlik değil, isteksizlik… İsteksiziz, çünkü çocuklukta bize uygulanan ilk şey içimizdeki isteği öldürmektir.”

Bernard Shaw

“Eğer bir çocuk kavga ve gürültü içinde yaşarsa kavgacılık öğrenir.

Eğer bir çocuk korku içinde yaşarsa korkmayı öğrenir.

Eğer bir çocuk daima ona acıyan insanlarla beraber yaşarsa kendini zavallı hissetmeyi öğrenir.

Eğer bir çocuk kıskançlık içinde yaşarsa nefret etmeyi öğrenir.

Eğer bir çocuk cesaret ve heyecana değer verilen bir çevrede yaşarsa kendine güvenmeyi öğrenir.

Eğer bir çocuk övmeyi bilen insanlarla beraber yaşarsa başkalarını da takdir etmeyi öğrenir.

Eğer bir çocuk sevgi içinde yaşıyorsa sevmeyi öğrenir.

Eğer bir çocuk kendini adam yerine koyan bir çevrede yaşıyorsa hayatta erişmek için çalışmaya değer bir amacı olmasını öğrenir.

Eğer bir çocuk dürüst hareket eden insanlar içinde yaşarsa adaletin ne olduğunu öğrenir.

Eğer bir çocuk sözlerine güvenilir insanların içinde yaşarsa hakikatin ne olduğunu öğrenir.

Eğer bir çocuk açık kalpli, güler yüzlü ve anlayışlı insanların arasında yaşarsa dünyanın gerçekten yaşamaya değer, güzel bir yer olduğunu öğrenir.”

Ann Landers

“Gün boyunca meşguldüm; oynamamızı istediğin küçük oyunları seninle oynamaya zamanım olmadı. Sana pek zaman ayıramadım. Elbiselerini yıkar, dikiş diker, yemek yapardım, ama resimli kitabını getirip yaşadığın zevki benimle paylaşmak istediğinde, ‘Daha sonra oğlum,’ derdim. Uyuduktan sonra üstünü örter, dualarını duyar, ışığı kapatır ve parmaklarımın ucuna basa basa kapıya yönelirdim. Keşke bir dakika daha kalsaydım. Çünkü yaşam kısa, yıllar hızla akıp gidiyor; küçük bir çocuk çok hızlı büyüyor. Değerli sırlarını tuttuğunuz küçük çocuğunuz artık yanınızda değil. Resimli kitaplar ortadan kalktı, oynanacak oyun yok. İyi geceler öpücükleri ve duyabileceğiniz dualar da yok. Bunların hepsi geride kaldı. Bir zamanlar meşgul olan ellerim hâlâ yerinde; günler boş ve uzun. Keşke geri dönüp benden istediğin o küçük şeyleri yapabilme fırsatım olsaydı.”

Arthur M. Sells





DUYGULARIMIZ


1. Hayatınızda uyumu yakalayın:

Geçmişinle barış, geleceğe adım adım ilerle…

2. Sevgi ve mutluluk kanatlarının

sizi uçurmasına izin verin.

3. Korkularınızdan sıyrılıp cesur olmayı seçin.

4. Kendin Ol!.. Kendine güven!.. Kendinle yarış!..





1. Hayatınızda uyumu yakalayın:

Geçmişinle barış, geleceğe adım adım ilerle…


Mutlu bir hayat, kendi doğasıyla uyum içinde olan bir hayattır.”

L. A. Seneca

“Geçmiş için saygı, gelecek için çalışma…”

ABD atasözü

“Bilgeliğin zirvesi, bugünde yaşamak, geleceği planlamak ve geçmişten kâr sağlamaktır.”

Anonim

“Ahenk küçük şeylerin büyümesini sağlar, ahenksizlik ise büyük şeylerin yok olmasına neden olur.”

Sallust

“Büyük sıçrayışı gerçekleştirmek isteyen, birkaç adım geriye gitmek zorundadır. Bugün yarına dünle beslenerek yol alır.”

Bertolt Brecht

“Sevecen gözlerle bak ardında kalan zamana

Elinden geleni yaptı o, şüphe duyma…”

E. Dickinson

“Geçmişe ait olan ben değilim, geçmiş bana aittir.”

Mary Antin

“Kendinizle barışana kadar sahip olduklarınızdan hoşnut olamazsınız.”

Doris Mortman

“Her şeyin gitmesi gerektiği gibi gittiğini bilmeyi öğrenin.”

Epiktetus

“Hayat Tanrı’nın romanıdır: Bırak Tanrı yazsın…”

Isaac Bashevis Singer

“İnsanın düşünceleri geçmişte gömülü kalırsa, hale uygun ve gelecekte etkili yaşamasına imkân yoktur.”

Today

“Yalnız geçmişine değer veren insanın gelecek beklemeye hiçbir hakkı kalmaz.”

Oscar Wilde

“Dün ile bugün arasında bir kavga çıkarsa yarını kaybederiz.”

Churchill

“En iyi çıkış yolu tam ortadan geçendir.”

Robert Frost

“Bazen insan geri gitmek, gerçekten geri gitmek zorunda kalır; o ana nasıl geldiğini anlamak ve sonra ileri gidebilmek için…”

Paulie Marshall

“Geçmişi bir kitap gibi kullanın, eviniz gibi değil.”

R. Wilkins

“Üzüntü, bugünün faresinin yarının peynirini yemesidir.”

Lassy Eisenberg

“Geçmişteki bir kavgayı unutarak barış yaptıktan sonra o yere bir işaret kazığı çakmanın hiçbir anlamı yoktur.”

Sydney J. Hartz

“Geleceğin en iyi yanı her günün teker teker gelmesidir.”

A. Lincoln

“Dünyayı olduğu gibi kabul et. Gülümsemeleri ve sıkıntılarıyla, sevgisi, dostluğu, yalanı ve gerçeğiyle, yarının nefsine bağlı olan planlarıyla, gençliğin düşleri gibi gelip geçen ümitleriyle…”

Charles Swain

“Geçmişi hiç dert etmeyeceksin,

Kendini hep yeni doğmuş sayacaksın,

Her yeni gün, ne istediğini sana söyleyecektir.

Kendi işinden zevk alacaksın,

Başkalarının yaptıklarına değer vereceksin,

En küçük şey senin canını sıkmak ister,

Sense hep gününü gün edeceksin.

En önemlisi hiç kimseden nefret etmeyip

Yarını Tanrı’ya bırakacaksın…”

Goethe

‘Asla arkana bakma dostum. Asla arkana bakma…’

İş işten geçtikten sonra fikir yürütme, demek istiyordu. Sonradan fikir yürütmeden, suçluluğa kapılmadan, duraksamadan ilerle… Hayatın, önünde uzanmaktadır, arkanda değil. Yaptığın şeyi yapmışsındır. Bunu değiştiremezsin fakat ilerleyebilirsin…”

N. Donald Walsch

“Doğru bir teraziye eşit ağırlıklar yüklendiğinde kefelerin biri alçalırken diğeri yükselmez.”

Tibbullus

“Hayat yalnızca geriye doğru anlaşılabilir. Fakat ileriye doğru yaşanmalıdır.”

Soren Kierkekaard

“Kendine bir kasa yap,

Her parçasına dikkatle şekil ver;

Yapabildiğince sağlam olduğunda,

Tüm dertlerini ona koy;

Tüm başarısızlıklarının düşüncesini

İçinden acılar içtiğin her kupayı

Onun içine sakla;

Tüm kalp ağrılarını da içine kilitle ve

Sonra kapağının üstüne oturarak gül.”

Bertha Adams Backus

“Sükûneti kendi içimizde bulamazsak başka yerde aramak imkânsızdır.”

La Rochefoucault

“Tanrım bize değiştirilemeyecek şeyleri sükûnet içinde kabul etmemiz için inayetini bağışla, değiştirilebilir şeyleri değiştirmek için cesaret ve birini diğerinden ayırt edebilmek için de bilgelik ver…”

Reinhold Niebuhr

“Elde olmayan şeyler için üzülmek bir işe yaramamanın ve korkunun itirafı anlamına gelir… Bu kısırdöngüyü kırmanın en iyi yolu kendinizi düşünmekten vazgeçip başkalarını düşünmeye yönelmektir. Başkaları için bir şeyler yaparak kendi dertlerinizi hafifletebilirsiniz. Bugün gerçekleştireceğiniz, çevrenize yönelik bencil olmayan bir davranış, sizi geçmişinizden uzaklaştıracaktır. İçinde bulunduğunuz zaman ve gelecek tekrar bir anlam kazanarak gerçek fonksiyonlarına dönecektir. Doktor olarak ben bu yazdıklarımı tekrar tekrar denedim ve şimdiye kadar yazmış olduğum en başarılı reçetem olduğu sonucuna vardım.”

Dr. Frederick Loomis





2. Sevgi ve mutluluk kanatlarının

sizi uçurmasına izin verin


“Bütün kâinat birbirine sevgiyle bağlanmış.

Sevgini vermesini öğren, çünkü gönlün anlasın ki,

Hepsine yer varmış,

Sevgisiz insandan, dünya, unutma ki korkarmış.”

Mevlana

“Başka bir insanın mutluluğu, güvenliği ve gelişimi bizim için kendi mutluluğumuz, güvenliğimiz ve gelişimimiz kadar önemli hale geldiğinde sevgi vardır.”

Dr. Harry Stack Sullivan

“Nasıl kafa sayısı kadar düşünce çeşidi varsa, kalp sayısı kadar da sevgi çeşidi vardır.”

Tolstoy

“İçinde sevgi barınan için bütün dünya tek bir ailedir.”

Gautama Buddha

“İnsan bir şeyi sevmeden anlayamaz.”

Goethe

“Sevelim, sevilelim, bu dünya kimseye kalmaz.”

Yunus Emre

“Bazen sevgi sayesinde her şey birbiriyle birleşir, başka bir zamanda ise nefret yüzünden hepsi birbirinden ayrılır, gider.”

Empedocles

“Sevmek ve sevilmek güneşi iki taraftan hissetmeye benzer.”

David Viscott

“Gençliğimizde düşüncelerimizi oluşturan tüm konular sevgiyle ilgilidir. Sonraları ise tüm sevgilerimiz düşüncelerimiz olur.”

Albert Einstein

“Çoğu insan kafasına koyduğu kadar mutludur.”

Abraham Lincoln

“Diş ağrısı çekenler dişleri sağlam olanları, yoksulluk çekenler parası bol olanları mutlu sanır.”

Bernard Shaw

“Sevgi teleskoptan bakar, kıskançlık ise mikroskoptan.”

Josh Billings

“Mutluluk varacağımız bir istasyon değil, yolculuk şeklidir.”

Anonim

“Birçok insan mutluluğu, burnunun üstünde unuttuğu gözlük gibi, etrafta arar.”

Droz

“Başarı istediğini elde etmek, mutluluksa elde ettiğini sevmektir.”

Brawn

“Sevgi olmadan çalışmak köleliktir.”

Rahibe Teresa

“Bizi sevdiğimiz şeyler yoğurup biçimlendirir.”

Goethe

“Mutluluk bir parfüm gibidir. Kendine bulaştırmadan başkalarına veremezsin.”

Anonim

“Neşe saçın.”

Emerson

“Mutluluk at değildir, ona eyer vuramazsınız.”

Rus atasözü

“Kimyacı kalbinden şefkat, saygı, özlem, sabır, pişmanlık, sürpriz ve affedicilik elementlerini çıkarabilir ve bunları birleştirerek sevgi adı verilen bir atom haline dönüştürebilir.”

Halil Cibran

“Kendinizi doğru ya da mutlu olmak arasında bir çatışma halinde bulursanız, mutlu olmayı seçin.”

Townsend

“Başkalarından nefret etmenin bedeli kendini daha az sevmektir.”

Eldridge Cleaver

“Mutluluğun temel koşulları, yapacak bir şeye, sevecek bir şeye, ümit edecek bir şeye sahip olmaktır.”

İlka Chase

“Aşağıdaki cenneti bulamamış olan

Yitirecektir yukarıdakini.

Tanrı’nın meskeni benimkinin yanında,

Mobilyası ise sevgi…”

E. Dickinson

“Mutluluğu tatmanın tek yolu onu paylaşmaktır, çünkü mutluluk ikiz olarak doğar.”

Lord Byron

“Günün birinde rüzgârları, dalgaları ve yer çekimini kontrol etmeyi öğrendiğimizde Tanrı adına sevgi enerjilerini toplayacağız. O zaman dünya tarihinde insanoğlu ateşi ikinci kere keşfetmiş olacak.”

Teilhard de Chardin

“Yıllar önce bir adam yağmurun altında Arizona’ya doğru yol alıyordu. Arabasını bir benzin istasyonunda durdurdu ve penceresini aralayarak istasyondaki görevliye seslendi: ‘Depoyu doldurur musunuz lütfen?’

Kendisi arabanın içinde ıslanmadan otururken yağmurun altında arabasının deposunu dolduran adama baktı ve pencereden parayı uzatırken ‘Sizin böyle yağmurun altında ıslanmanıza neden olduğum için üzgünüm,’ dedi özür dilercesine.

Petrol istasyonunda çalışmakta olan adam yüzünde güneşli bir günün ışıltılarıyla ‘Merak etmeyin bayım, ben yaşantımdan çok memnunum! Birkaç yıl önce Vietnam Savaşı’nda bir siperde beklerken kendi kendime buradan sağ çıkarsam bütün koşullar altında mutlu olmaya çalışacağım, koşullarım nedeniyle yaşama sitem etmeyeceğim demiştim ve yağmurun altında çalışmak beni mutsuz edemez,’ diye yanıtladı adamı.”

Bütün Dünya Dergisi

Bir İngiliz gazetesinin açmış olduğu yarışmada okuyuculara şu soru soruldu: “Yeryüzündeki en mutlu insan kimdir?”

Gelen cevaplardan dört tanesi ödül aldı.

- İyi yapılmış bir işten sonra ıslık çalan bir sanatkâr.

- Kumda şatolar yapan küçük bir çocuk.

- Yoğun bir iş gününden sonra bebeğine banyo yaptıran bir anne.

- Güç ve tehlikeli bir ameliyattan sonra bir insan hayatı kurtaran doktor.

Ödül alan cevaplar arasında ne mevki, ne para, ne de mal-mülk bulunuyordu. (Küçük çocuğun yaptığı kum şato hariç!..) Bu cevaplar aslında mutluluğun yanı başımızda ve herkes için geçerli olduğunu anlatıyordu.

“Başlıca hayal kırıklıklarımız, mutluluğa ulaşmak için bütün gücümüzle verdiğimiz mücadeleden sonra onu elde edemeyişimizden doğar. En büyük sevinçleri hiç beklemediğimiz anda karşımıza çıkan güzel şeyler bize yaşatır. Biz çoğu zaman bu çeşit sevinçleri, mutlu düşüncelerimizi, bir tesadüf veya şansa bağlarız. Fakat olanların, daima, daha iyi bir izah şekli vardır.

Ummadığımız bir mutluluk bizi kapladığı anda duymakta olduğumuz sevincin, geçmişimizde olmuş fakat unutulmuş veya şuur altına atılmış bir olayla ilgili olduğunu fark etmişizdir. Yeterli derecede açık kapı bırakın, mutluluk siz farkında olmadan hayatınıza girecektir.

Bu kapılar: Başkalarıyla ilgilenmek, yoksullara yardım etmek, ümitsizlere cesaret vermek, geçici olarak itibarını kaybetmiş olanlarla arkadaşlık etmek, sizden düşük durumda olanları küçümsememek… Ve sizin bulacağınız daha nice kapılar…”

James T. Mangan





3. Korkularınızdan sıyrılıp cesur olmayı seçin


“Cesarete insani niteliklerin ilki gözüyle bakılması yerindedir; çünkü bütün öteki nitelikler onun sayesinde ortaya çıkar.”

Winston Churchill

“Yapabildiğiniz veya düşünebildiğiniz her neyse başlayın. Cesaretin dehası, kudreti ve büyüsü vardır.”

Goethe

“Hayatınızın sona ereceğinden korkacağınıza hiç başlamayacağından korkun.”

J. C. Newman

“Pek çok kimse kaçmaktan korktuğu için cesur zannedilmiştir.”

ABD atasözü

“İnsan tehlikeyle karşılaşmadan cesur olup olmadığını anlayamaz.”

La Rochefoucauld

“Cesaret hiç korkmamak değil, korkuya rağmen bir şeyler yapabilmektir.”

Napolyon Hill

“Adaletsizliği engelleyecek gücünüzün olmadığı zamanlar olabilir, ama itiraz etmeyi beceremediğiniz bir zaman asla olmamalı…”

Elie Wiesel

“Başınıza sadece harika şeyler gelmişse cesur olamazsınız.”

Mary Tler Moore

“Cesurun bakışı korkağın kılıcından keskindir.”

Türk atasözü

“Gerçek başarı, başarısız olma korkusunu yenmektir.”

Paul Sweneey

“Hayattan korkma. Onun iyi olduğuna inan. Bu inancın onu gerçekleştirecektir.”

William James

“Ben yapacağım her şeyi vicdanıma danışır ve sonra da tereddütsüz harekete geçerim. Eğer muvaffak olursam zaten kimse bir şey söyleyemez. Muvaffak olamazsam, o zaman da, gökten bütün melekler yere inseler yine beni müdafaa edemezler.”

Abraham Lincoln

“Cesaret korkunun yokluğu değildir, başka bir şeyin korkudan daha önemli olduğu kanısıdır.”

Ambrose Redmoon

“Korktuğunuz biricik şey korkunun kendisidir.”

F. D. Roosevelt

“Hayat ya cesur bir tecrübedir ya da hiçbir şey değildir.”

Helen Keller

“Cesur olmak için cesurmuş gibi hareket etmek, bütün irademizi bu amaca göre kullanmak gerekir.”

William James

“Dünyada sadece sevinç olsaydı cesur ve sabırlı olmayı asla öğrenemezdik.”

Hellen Keller

“Cesaretli bir adam tek başına çoğunluktur.”

Andrew Jackson

“Önce sosyalistler için geldiler, ben sosyalist olmadığım için sesimi çıkarmadım.

Sonra sendikacılar için geldiler, sendikacı olmadığım için sesimi çıkarmadım.

Sonra Yahudiler için geldiler, Yahudi olmadığım için sesimi çıkarmadım.

Sonra benim için geldiklerinde, benim için sesini yükseltecek kimse kalmamıştı.”

Martin Niemöller

“Kahraman ve korkak. İkisi de tamamen aynı korkuyu duyarlarken, yalnızca kahraman korkusuyla yüzleşip onu bir aleve çevirebilir.”

Cus D’Amato

“Cesaret korkuya direnmek ve korkuyu alt etmektir. Korkusuzluk değildir.”

Mark Twain

“Yüzünüzü güneşe döndüğünüz zaman gölgeler hep arkanızda kalır.”

Helen Keller

“Korkularımızın bizi umutlarımızın ardına düşmekten alıkoymasına izin vermemeliyiz.”

J. F. Kennedy

“Bir kervan çölde Bağdat yönünde ilerlerken aynı şehre doğru koşarak giden ‘VEBA’ya rastladı.

Kervan başı ‘VEBA’ ya: Neden sen de Bağdat’a gitmek istiyorsun?” diye sordu.

Veba, 5000 kişinin canını almak için,” dedi.

Bir müddet sonra, Bağdat’ tan geri dönen kervan yine ‘VEBA’ya rastladı. Kervan reisi ‘VEBA’ya: “Beni aldattın!” diye bağırdı. “5000 yerine 50.000 cana kıydın!”

“Hayır,” diye cevap verdi ‘VEBA’. “Ben 5000 kişi öldürdüm. Geri kalanı korkudan öldü…”

Maurice Duhamel

Bir Hint masalına göre, kedi korkusundan devamlı endişe eden ve üzüntü içinde yaşayan bir fare vardır. Sihirbazın teki ona acır ve fareyi bir kediye dönüştürür. Fare kedi olur olmaz, bu sefer de köpekten korkmaya başlar. Sihirbaz onu bu sefer de bir kaplana dönüştürür. Fakat bu kez de avcıdan korkmaya başlar.

Sihirbaz bakar ki, onun korkusunu yenmeye imkân yok, şu ibretli nasihatte bulunur:

“Sen cesaretsiz, korkak birisin, tekrar fareye dön. Sende sadece farenin yüreği var. Bu sebeple ben sana yardım edemem…”

Anonim

“Üzüntü, korkunun insan kafasında meydana getirdiği ince bir akıntıdır. Onun büyümesine müsaade edilirse, o küçük akıntıdan, bütün öteki düşünceleri içine alıp akıtan bir kanal olur.”

Arthur Sommers Roche

“Hayatınızı cesurca kabullenin, başarıya dönüştüğünü göreceksiniz.”

Emerson

“Dünyadaki karanlıkların tümü bir küçük mumun ışığını bile söndürmeye yetmez.”

Robert Alden

“İnsanların çoğu kaybetmekten korktuğu için sevmekten korkuyor…

Düşünmekten korkuyor… sorumluluk getireceği için,

Konuşmaktan korkuyor… eleştirilmekten korktuğu için,

Yaşlanmaktan korkuyor… gençliğin kıymetini bilmediği için,

Unutulmaktan korkuyor… dünyaya iyi bir şey vermediği için,

Ve ölmekten korkuyor… aslında yaşamayı bilmediği için.”

Shakespeare

Genç bir buz patencisi yarışmadan önce çok heyecanlıdır. Antrenörüne buz üzerine çıkamayacak kadar korktuğunu söyler. Antrenörü ise kendisine “Korkmuyorsun. Yalnızca heyecanlısın. Bu ikisinin arasında fark var,” der ve sonra da şu hikâyeyi anlatır: “Adamın biri bir lokantaya girip 100 dolarlık yiyecek sipariş eder. Bu adam, heyecanlıdır, çünkü çok pahalı bir yemek yiyecektir, ama cebinde 100 doları vardır. Şimdi korkuya gelelim: Korku, cebinde hiç para olmadığı halde lokantaya girip 100 dolar tutarında yemek sipariş eden kişinin içinde bulunduğu durumdur.”

Bunun üzerine buz patencisi piste çıkar ve birinci olur.





4. Kendin Ol!.. Kendine güven!..

Kendinle yarış!..


“Herkes kaçınılmaz olarak kendi hayat hikâyesinin kahramanıdır.”

John Barth

“Başka birinin ikinci sınıf bir versiyonu olacağınıza her zaman kendinizin birinci sınıf bir versiyonu olun.”

Judy Garland

“İnsanoğlunun değeri bir kesirle ifade edilecek olursa; payı gerçek kişiliğini gösterir, paydası da kendisini ne zannettiğini. Payda büyüdükçe kesrin değeri küçülür.”

Tolstoy

“İnsanlar genellikle olduklarına inandıkları kişi haline gelirler. Eğer bir şeyi yapamayacağıma inanırsam, bu inanç onu yapma gücünü elimden alır. Yapabileceğime inanırsam, başlangıçta sahip olmasam bile, onu yapacak gücü kendimde bulurum.”

Mahatma Gandi

“Siz kendinize inanın, başkaları da size inanacaktır.”

Tacitus

“Ben bir kişiyim. Ama gene de biriyim. Her şeyi yapamam ama gene de bir şeyler yapabilirim. O yapabileceğim bir şeyleri yapmayı asla reddetmeyeceğim.”

Helen Keller

“Kim size ‘siz kendinizsiniz’ sözünden daha övücü bir söz söyleyebilir?”

Shakespeare

“Bir insanın ilk işi nedir? Cevap açık, kendisi olmak.”

Tevfik Fikret

“Kendini herkese uydurmak için yontmaya koyulanlar, sonunda yontula yontula tükenip giderler.”

R. Hull

“Başka birinden daha iyi dans etmeye çalışmam. Sadece kendimden daha iyi dans etmeye çalışırım…”

Mikhail Baryshnikov

“Herkes başka birinin beceremediği bir şeyde ustadır.”

Publius Syreus

“Tek bir başarı vardır; hayatınızı bildiğiniz gibi yaşamak…”

C. Morley

“Gerçek bereket kaynağı kendimizi sessizce fethetmektir.”

Joseph P. Thomson

“Kendini yönet, dünyayı yönetecek gücü bulabilirsin.”

Plato

“Bir işi yapmadan önce nasıl bilebilirsiniz ki onu yapıp yapamayacağınızı?..”

J. D. Salinger

“Yalnızca kendiniz olmak demek, sizi kendinizden başka herkese dönüştürmek için elinden geleni ardına koymayan bir dünyada, her insanın girebileceği o en zorlu savaşa girmek ve durmaksızın savaşmak demektir.”

E. E. Cummings

“Güneş olmazsan yıldız ol, ama gökteki en parlak yıldız sen ol!”

R. Tagore

“Yaşamda ne istiyorsanız, başka insanlar da isteyecektir. Sizin de onun üzerinde eşit hakka sahip olduğunuz fikrini kabul edecek denli kendinize inanın.”

Diana Sawyer

“Kendi kişiliğinin bilincine varmak herkesin önde gelen amacı olmalı.”

Oscar Wilde

“Küçük bir kızken tanıdığımız yaşlı ve bilgin biri bana şöyle demişti: ‘Daima kendin ol. Kimseyi taklide çalışma! Tanrı filleri yaratmıştır, ama aynı zamanda tavşanları da.’ O zaman bu sözlere pek inanmamıştım. Çünkü benim gözlerimi boru gibi sesleriyle filler doldurmuştu ve ufacık tavşanları göremiyordum bile. Fakat şimdi yaşasın filler ve yaşasın tavşanlar diyebiliyorum.”

Rosemery Cobham

“Bu dünyaya ne yapmaya geldiğimi sorarsanız… Cevabım şu olacak: Hayatımı yüksek sesle yaşamak için buradayım.”

Emile Zola

“Başarınızın büyüklüğünü inancınızın büyüklüğü belirler.”

L. Annaeus Seneca

“Yapabiliyorlar çünkü yapabileceklerini düşünüyorlar.”

Virgil

“Bir şeye samimiyetle inanan insan, yalnız menfaatlerinin kılavuzluğu ile ilerleyen 99 kişiye bedeldir.”

John Stuart Mill

“Kendini tanı!..”

Sokrates

“Kendine karşı dürüst ol ve bu, geceyle gündüzün birbirini takip etmesi gibi devam etsin. Böylece hiçbir insana karşı yalancı olamazsın.”

Shakespeare

“Başkalarına benzemeye çalışarak benliğimizin dörtte üçünü kaybederiz.”

Arthur Schopenhauer

“Bir insan kendi kimliğiyle konuşurken pek az kendisi gibidir; ona bir maske verilirse gerçeği anlatır ancak.”

Oscar Wilde

“Ya olduğun gibi görün,

Ya da göründüğün gibi ol…”

Mevlana

“Karga kekliği taklit edeyim derken kendi yürüyüşünü şaşırmış.”

Türk atasözü

“İnanç hayatın kuvvetidir.”

Tolstoy

“Yapabileceğinizi düşünüyorsanız, yapabilirsiniz. Yapamayacağınızı düşünüyorsanız, haklısınız.”

Mary Kay Ash

“Kendini tam olarak tanımadan, kendinize eksiksiz bir güven duymanız mümkün değildir.”

Arnie Warren

“Başka bir insanın elinden gelen, benim de elimden gelir.”

Maya Angelou

“Bütün umudum kendimde!..”

Anonim

“İnsan, inandığıdır.”

Anton Çehov

“Başkalarından üstün olman önemli değil, sen dünküne göre kendinden üstün müsün, önemli olan o…”

Hint Atasözü

“Kendisiyle mücadele edebilen insan en değerli insandır.”

Browning

“İnsan ne ise o olmayı reddeden tek yaratıktır.”

Albert Camus

“Sen izin vermediğin sürece hiç kimse seni aşağı göremez.”

E. Roosevelt

“Böcek olmayı kabullenenler ezilince şikâyet etmemelidirler.”

F. Schiller

“Bir gün babama, işleri diğer insanlar gibi yapamadığım için üzüldüğümü söyledim. Babamın nasihati: Margo koyun olma! İnsanlar koyunları sevmezler. İnsanlar koyunları yerler.”

Margo Kaufman

“Benim için gerçek inanç, gücümü en iyi kullandıran, değerlerimi en iyi eyleme geçiren inançtır.”

Andre Gide

“Güven, ruhun olabildiğinden daha ötesini görebilmesi için meydan okur.”

William Clarke

“Yapacağım elimden ne gelirse,

Bir nergis kadar ufak olsa bile…”

E. Dickinson

“Doğru olanı yapmak vicdanınızı tatmin eder ve bu da kendine güveni geliştirir. Yanlış olarak bilinen bir şeyi yaptığımızda iki olumsuz şey meydana gelir: Birincisi, kendimizi suçlu hissederiz ve suçluluk kendimize olan güveni yiyip bitirir. İkincisi, er ya da geç diğer insanlar bunu öğrenir ve bize olan güvenlerini yitirir.

Sırf amacınıza ulaşmak için vicdanınıza ters bir şey yapacaksanız denemeyin bile. O an ulaşırsınız belki ama uzun vadede kaybedersiniz.”

Dr. David J. Schwartz

“Parasını kaybeden insan çok şey kaybetmiştir. Bir dostunu kaybeden insan daha çok şey kaybetmiştir. İnancını kaybeden insan her şeyini kaybetmiştir.”

E. Roosevelt

“Kendi omzuna tırman. Başka nasıl yükselebilirsin ki!”

Nietzche

“İnsanoğlunun içinde uyuyan güçler vardır. Kendisi bile şaşırır. Çünkü bu güçlere sahip olduğu aklından bile geçmez. Bu güçleri uyandırıp eyleme geçebilirse, o kişinin hayatında büyük bir devrim olur.”

Swette Marden

“Büyük insanların hayat hikâyelerini okurken ilk zaferlerini kendilerine karşı kazandıklarını görmüşümdür. Hepsinde de özdisiplin başta geliyordu.”

H. Truman

“Güç ve güveni hep dışımda aradım. Ama bunlar insanın içinden gelir. Ve her zaman oradadırlar.”

Sigmund Freud

“Eğer bir örs isen sessiz dur, yok eğer çekiç isen sıkı vur.”

Franklin

“Bir insanın at olmasını gerektirmez ahırda doğması…”

Bernard Shaw

“Dağ tepesinde bir çam olamazsan

Vadide bir çalı ol.

Fakat, oradaki en iyi küçük çalı sen olmalısın.

Çalı olamazsan bir ot parçası ol,

Bir yola neşe ver.

Bir misk çiçeği olamazsan bir saz ol…

Fakat, gölün içindeki en canlı saz sen olmalısın.

Hepimiz kaptan olamayız, tayfa olmaya mecburuz

Dünyada hepimiz için bir şey var.

Yapacağımız iş, size en yakın olan iştir.

Cadde olamazsan patika ol.

Güneş olamazsan yıldız ol.

Kazanmak, yahut kaybetmek ölçü değildir

Sen her neysen, onun en iyisi olmalısın…”

Dauglas Malloch

“Kendini bilmeyi öğrenen hiç kimse önceden olduğu gibi kalmaz.”

Thomas Mann

“Bir çiçeğin kokusu ne ise bir insanın şahsiyeti de odur.”

C. W. Shwab

“Başkalarının yolunda yürüyenler ayak izi bırakamazlar.”

Braunon

“Albert Einstein’ın dört yaşına dek konuşamadığını ve yedi yaşına gelinceye dek de okuyamadığını biliyor muydunuz? Öğretmeni ve ailesi onun zihinsel özürlü olduğundan kuşkulanmışlardı.

Beethoven’ın müzik öğretmeni ise onun asla bir besteci olamayacağını söylemişti. Ya genç Ludwig Beethoven ona inansaydı!

Woolworth mağazalarının kurucusu F. W. Woolworth bir mağazada çalışmaya başladığı zaman 21 yaşındaydı ama ‘gerekli duyarlılıktan yoksun olduğu’ gerekçesiyle müşteri ilişkilerinden uzak tutulmuştu!

Walt Disney ünlü olmadan önce çalıştığı gazeteden ‘işe yaramaz fikirleri olduğu’ gerekçesiyle kovulmuştu!

Caruso’ya müzik öğretmeni ‘Sen asla şarkı söyleyemezsin çünkü sesin yok,’ demişti!

Bütün bu insanlar çevrelerindeki kişilerin söylediklerine inansalardı ne olurdu? Dünya Beethoven’ın müziğinden, Caruso’nun sesinden, Einstein’ın buluşlarından yoksun kalacaktı!

Oscar Levant ‘Ne olmadığınız değil, ne olamadığınız acı vericidir,’ demiştir.

İçinizdeki potansiyeli kimse sizden iyi bilemez. Yapabileceğinize inandığınız her şeyi gerçekleştirebilirsiniz. Ne olmak istediğinize inandığınız an dünya üzerindeki yerinizi de belirlersiniz.”

Bütün Dünya Dergisi

“Özgüven, tıpkı mutluluk gibi, yakalamaya çabaladıkça insanın elinden kaçan bir şeydir. Çoğunlukla sadece bir yan üründür. Bir hizmetin veya çalışmanın, bir dostluğun veya aşkın içinde kendimizi yitiririz ve aniden mutlu olduğumuzu, kendimize güven duyduğumuzu keşfederiz.”

Alan Loy McGinnis

“Birçok kişide başarma hırsı vardır; hatta işleriyle ilgili özel bir yeteneğe bile sahip olabilirler. Ama yine de ilerleyemezler. Neden? Belki de, işe egemen olabildikleri için kendilerine egemen olmalarına gerek olmadığını düşünüyorlar.”

John Steveson

“Kendini fethedebilen kişiye karşı koyabilecek pek az şey vardır.”

XIV. Louis

“En büyük insanların sahip olduğu nimetlere; iki kola, iki ele, iki göze ve bilge olmana yardım edecek bir beyne sahip olduğunun farkına var, oğlum. İnsanlar bu donanımla başladılar ve ‘yapabilirim’ dediler. Onları incele; bilge ve yüce olanlar, senin kullandığın kaplardan yemek yer, benzer çatal ve bıçakları kullanır, ayakkabılarını benzer bağcıklarla bağlar, dünya onları yürekli ve akıllı görürler. Yola koyulduklarında sahip oldukları her şeye sen de sahipsin. İstersen sen de başarabilir, galip gelebilirsin. Seçeceğin savaş için yeterli donanımın var; kullanacak kolların, ellerin ve beynin var. Büyük işler başarmış kişiler de yaşamlarına senden daha ileride başlamadılar. Yüzleşmen gereken engel kendinsin, yerini seçmesi gereken sensin; nereye gitmek istediğini, ne kadar öğrenim göreceğini ve hangi gerçeği bulmak istediğini kendin seçmelisin. Tanrı seni yaşam için donattı, ama sana ne olmak istediğine karar verme olanağı tanıyor. Yüreklilik insanın ruhundan gelmeli, insan kazanma arzusunu yüreklilikle bezemeli. Öyleyse, oğlum, büyük insanların başlangıçtaki durumlarından bir farkın olmadığını anla; onlar da senin sahip olduğun donanımla yola çıkmışlardı. Gücünü toparla ve ‘yapabilirim’ de.”

Edgar Guest





YAŞAM ÜZERİNE


1. Öğütlere kulak verin.

2. Yaşamın tadı onun kıvrımlarında saklıdır…

3. Biraz da mizah…

Gülümsemek daima ruha iyi gelir.

4. Tarihe de bir göz atalım.





1. Öğütlere kulak verin


“Başkalarının deneyimlerinden ders alacak kadar bilge biri var mıdır?”

Voltaire

“Başkalarının hayatından ders alın. İnsan bütün hataları kendi yapacak kadar uzun yaşamıyor.”

E. Roosevelt

“Asla aptallarla tartışmayın. Sizi önce kendi düzeylerine çeker, sonra da tecrübeleriyle yenerler.”

Filozof Dilbert

“Acele edeceksen yavaşça acele et.”

ABD atasözü

“Hiçbir yerde aşırıya gitme, ölçülü ol. Keder doğuran sevinçten kaç. Çabuk dost edinme, edineceklerini çabuk gözden çıkarma!..”

Atinalı Solon

“Hiçbir zaman çıktığın kapıyı hızla çarpma, geri dönmek isteyebilirsin.”

Don Herold

“İki şeyin değerini elden gitmeden takdir etmek zordur; sağlık ve gençlik…”

Hz. Ali

“Seveceğin bir iş seçersen yaşamında bir gün bile çalışmış olmazsın.”

Konfüçyüs

“Para iyi bir uşak, kötü bir efendidir.”

Bacon

“En büyük aldanma, başkalarını aldattığını sanmaktır.”

La Rochefoucauld

“Sabırsız kişi iki kez bekler.”

Mark Ginnis

“Küçük şeyleri çok iyi yapın.”

Anonim

“Doğduğunda sen ağlamıştın, herkes bayram etmişti. Öyle bir hayatın olsun ki öldüğünde herkes ağlasın, sen bayram et.”

Kızılderili atasözü

“Söz verdiğinizde onu yerine getiriniz.”

Kuran-ı Kerim

“Dik tepelere tırmanmak için başta yavaş yürümek gerekir.”

Shakespeare

“Karanlığa küfredeceğine bir mum yak!..”

Konfüçyüs

“Ölmeden önce herkes neden kaçtığını ve neye koştuğunu ve bunun nedenini öğrenmeye çalışmalıdır.”

James Thurber

“Resimlere ve kavgalara uzaktan bakmak iyidir.”

Benjamin Franklin

“Birçok insan matematiğin yasalarını bilir ve güzel sanatların birçoğunda da beceri sahibidir. Fakat çoğu insan yaşamı yöneten yasalarla, yaşama sanatı denilen o güç sanat hakkında az şey bilir. Bir insan bir uçak yapabilir ve onunla bütün dünyayı baştan başa dolaşabilir. Fakat nasıl mutlu, başarılı ve memnun olunacağını öğreten o basit sanatın tamamıyla cahilidir. Sanatları öğrenirken listenin en başına yaşama sanatını koymayı unutma!..”

Jean Jacques Rousseau

“Sevgi, bilgi ve çalışmanın ne vatanı olur ne gümrük duvarları, ne de üniforması…”

Sigmund Freud

“İstediğiniz şeye sahipseniz zenginsiniz, onsuz yapabiliyorsanız daha da zenginsiniz.”

John Dryberd

“Temel ihtiyaçlarından biri tatmin edilmemiş bir kişi, vitamin ve mineral yoksunluğundan hasta olan bir adam kadar hastadır.

İnsanların temel ihtiyaçları şunlardır :

1- Fizyolojik ihtiyaçlar

2- Emniyet ihtiyaçları

3- Sevgi, şefkat ve ait olma ihtiyaçları

4- Takdir, saygı ve ilgilenilme ihtiyaçları

5- İçindeki enerjiyi kullanabilme ihtiyacı.”

Abraham Maslow

“Katkıda bulunmayı bıraktığınızda ölmeye başlarsınız.”

E. Roosevelt

“Hakikati kabul edip ondan yapıcı biçimde yararlanabiliyorsan,

Değişikliği kabul edip ona uyabiliyorsan,

Gerilim, üzüntü ve korkuların oluşturduğu belirtilere karşı gerçek bir sahip olma yeteneğin varsa,

Vermekten almaktan fazla haz duyuyorsan,

Başka insanlarla karşılıklı doyurucu ve yardıma dayanan bir ilişki kurabiliyorsan,

Ve de insanın içindeki içgüdüsel düşmanca enerjiyi yaratıcı ve yapıcı amaçlarla kullanabiliyorsan,

Ayrıca sevme yeteneğin varsa;

Sen, duygusal olgunluğa erişmiş bir kişi sayılırsın.”

Dr. W. C. Meinnier

“Bildiğini bilenin arkasından gidiniz,

Bildiğini bilmeyeni uyandırınız,

Bilmediğini bilene öğretiniz,

Bilmediğini bilmeyenden kaçınız…”

Konfüçyüs

“En önemli insani çaba, eylemlerimizde ahlâklı olmak için çalışmaktır. İç dengemiz ve hatta varoluşumuz buna bağlıdır. Ancak iyi ahlâklı eylemler hayata güzellik ve onur verebilir.”

Albert Einstein

“Herkese karşı uygar, çoğu insana karşı sokulgan, az kişiyle samimi, tek biriyle dost ol, ama hiç kimseyle düşman olma!”

Benjamin Franklin

“Herkesi dostun yapamayacağına göre düşmanlarınla yaşamayı öğrenmelisin.”

Anonim

“Hayat sandığınızdan daha da kolaylaşabilir; imkânsızı kabul eder, zorunlu olan olmadan da yapar, dayanılmaza tahammül ederseniz.”

Kathleen Norris

“Güneşin sana ulaşmasını istiyorsan gölgeden çık.”

Konfüçyüs

“Dünyada yaşamasını bilmeyen cennette yaşayamaz.”

Bektaşi

“Yaşa ve yaşat!..”

Eski Roma atasözü

“Mezar taşlarının üzerine dökülen en acı gözyaşlarının sebebi söylenmemiş sözler ya da tamamlanmamış işlerdir.”

Anonim

“Oyun bitti mi şah da piyon da aynı kutuya girer.”

İtalyan atasözü

“Sevdiğiniz insanlarla, ait olduğunuz yerde yaşayarak, bilinçle, doğru işi yaparak…”

Lieder and Shapiro

“Para gerçek zenginlik değildir. O sadece ihtiyaçların giderilmesine vasıta olduğu için değerlidir. Bir çölün ortasında hararetten yanan bir insan için birkaç damla soğuk su, bir torba altından çok daha değerlidir.”

Seneca

“Bazen küçük şeylerden ne müthiş sonuçlar alındığını gördükçe içimden küçük şey diye bir kavram olmadığını düşünüyorum.”

Bruce Barton

“Bu dünyaya gerçekten yardım etmek istiyorsanız yapmanız gereken şey dünyada nasıl yaşanacağını öğretmektir.”

Joseph Compbell

“Bu da geçecek. Çok güzel bir deyiştir bu. Zira kötünün bir şekilde daima gideceğini ve ayrıca iyi dönemlerin tadını çıkarmamız gerektiğini biliyorsunuzdur; çünkü onlar da geçecektir.”

Townsend

“Etrafında herkes şaşkına dönmüş, yollarını şaşırmış ve bundan seni mesul tutarken sen kendi tuttuğun yoldan ayrılmaz ve başını dik tutabilirsen,

Eğer beklemeyi bilir ve beklemekten yorulmazsan,

Başkaları seni aldatırken sen yalanla iş görmezsen veya onlar senden nefret ederken sen nefret etmeye yanaşmazsan ve bütün bunlara rağmen fazlasıyla iyi görünmez ve fazlasıyla hâkimane konuşmazsan,

Rüya görebilirsen, fakat rüyalarının kölesi olmazsan,

Düşünebilir, fakat düşüncelerini hayatının esas gayesi yapmazsan,

Eğer zafer ve yenilgiyle karşılaşabilir ve bu iki boş şeye karşı aynı şekilde kayıtsızca hareket edebilirsen,

Söylediğin hakikatlerin reziller tarafından akılsızları aldatmak için değiştirilerek kullanıldığını işitmeye tahammül edebilirsen,

Veya yapmak için bütün hayatını verdiğin şeylerin bir an içinde yıkıldığını görür de tekrar eğilir, yorgun vücudun ve yıpranmış aletlerinle onları yeniden yapabilirsen,

Eğer kalbin, sinirlerin ve kasların bitmiş, içinde sadece dayan, diyen iradenden başka bir şey kalmamışsa ve sen onları tekrar çalıştırabilirsen,

Krallarla gezer sağduyunu elden bırakmazsan,

Herkesle konuşabilir, fakat faziletini muhafaza edebilirsen,

Ne düşmanların ne de dostların seni incitebilirse,

Herkes sana güvenebilirse, fakat bu güvende sınırsız olmazsa,

Eğer sen ömrünün her saatine 60 dakikalık değer verebilmişsen,

İşte o zaman içindekilerle beraber bütün dünya senin olur, hatta bundan da üstünü, sen bir insan olursun oğlum…”

Rudyard Kippling

“Attığınız tokada karşılık vermeyen kişiden sakının: O hem sizi bağışlamaz hem de kendinizi bağışlamanıza olanak bırakmaz.”

Bernard Shaw

“Ateşli konuşma yapan kişilerden sakının… Bağıran kişilerden sakının… Çok fazla duygusal sıfatlar kullanan kişilerden sakının… Size düşmanınızı gösteren kişilerden sakının… Bu tür kişiler algılarınızı tıpkı bir aşçının tavada patates kızartışı gibi kızartmak isterler. Kontrol aşçıdadır.”

Edward de Bono

“Serüvene koşmak için trenler bekliyorsan, güneşi yakalayıp gözlerine yerleştirmek için beyaz yelkenlerin gelip seni almasını bekliyorsan, yarına inanmak için günbatımına, iyi kalpli görünmek için zayıflığa ve güçlü görünmek için öfkeye gereksinimin varsa; demek ki hiçbir şey anlamadın.”

Jacques Brel

“Sabaha karşı ve akşam vakti zevk almak ya da acı duymak için okuyabileceğin bir yazıt istiyorsan, güneşin altın gibi parlatıp ayın gümüşe dönüştüreceği harflerle şunu yaz evinin duvarına: Başkasının başına gelen her şey, kendi başına da gelebilir…”

Oscar Wilde

“Birisi hileyle tuzağına bir kuş düşürdü. Kuş ona dedi ki: ‘Ey ulu Hoca, sen birçok öküzler, koyunlar yedin… Birçok develer kurban ettin.

Dünyada onlarla bile doymadın… Benimle de doymazsın sen!

Beni bırak da sana birkaç öğüt vereyim… Bak bakalım aptal mıyım akıllı mı!

Birinci öğüdü elindeyken vereyim, ikincisini samanla karışık balçıktan yapılma damın üstünde. Üçüncüsünü de ağacın üstünde veririm, bu üç öğütle bahtın iyileşir!.. Elindeyken vereceğim öğüt şu: Olmayacak söze kim söylerse söylesin inanma!’

Bu ulu öğüdü elindeyken verip azat oldu, duvarın üstüne konup dedi ki: ‘Geçmiş, gitmiş şeye gam yeme… Fırsatı kaçırdın mı acılanma artık!

Sonra, şu küçük bedenimde on dirhem ağırlığında paha biçilmez bir inci var.

Seni de oğullarını da devlete eriştirirdi… O inci senin hakkındı…

Fakat kısmetin değilmiş, kaçırdın… Öyle bir inci dünyada bulunmaz!’

Adam, gebe kadın doğururken nasıl feryat ederse öyle feryat etmeye başladı.

Kuş da dedi ki: ‘Sana geçmiş gitmiş şeye gam yeme diye nasihat etmedim mi? Madem ki geçip gitti neden gam yersin? Ya öğüdümü anlamadın yahut da sağırsın sen! Bir de sana sapıklığa düşme, olmayacak söze sakın inanma demedim mi? Bu ikinci öğüdüm değil miydi? Ben kendim üç dirhem gelmem aslanım; içimde on dirhemlik inci nasıl bulunur?’

Adam bu son söz üzerine kendine geldi, ‘Hadi,’ dedi, ‘o üçüncü güzel öğüdü de ver bakalım!’

Kuş ‘Evet! Allah için o ikisini iyi tuttun da üçüncüsünü söyleyeceğim ha!’ diye karşılık verdi.”

Mevlana - Mesnevi





2. Yaşamın tadı onun kıvrımlarında saklıdır


“Bir insanın gerçek zenginliği onun bu dünyada yaptığı iyiliklerdir.”

Hz. Muhammed

“Kendimizi üst seviyeye çıkarmanın emin bir yolu, başka birinin üst seviyeye çıkmasına yardımcı olmaktır.”

Booker T. Washington

“Sizi eşsiz yapan şeyin değerini her zaman bilin, çünkü o giderse siz bir esnemeden ibaret kalırsınız.”

Bette Midler

“Herkes her gün en azından küçük bir şarkı duymalı, iyi bir şiir okumalı, hoş bir resim görmeli ve eğer mümkünse birkaç mantıklı kelime söyleyebilmelidir.”

Goethe

“Yaşamımızdaki her etkinlik ebediyen titreşecek bir tele dokunur.”

Edwin Hubbel Chapin

“Çok fazla şey bilir, çok az şey hissederiz. En azından, iyi bir hayatı oluşturan o yaratıcı duyguları çok az hissederiz.”

Bertrand Russell

“Eğilip insanları yerden kaldırmak kadar insanın kalbine iyi gelen bir antrenman olamaz.”

John Andrews Holmer

“Herkesin bir güzelliği vardır, herkes görmese de…”

Konfüçyüs

“Bence bir ot yaprağı da yıldızların yörünge yolculuklarından aşağı kalmaz.”

Walt Whitman

“Arada bir insan yapımı olmayan bir şeye dikkatle bak; bir dağ, bir yıldız, akan bir nehrin kıvrımları. O zaman bilgeliği ve sabrı bileceksin. Daha da ötesi bu dünyada yalnız olmadığını…”

Sidney Lovett

“Biz hepimiz tek kanatlı melekleriz. Ancak birbirimize sarılırsak uçabiliriz.”

Luciano De Crescenzo

“Sessizlik büyük vahiydir.”

Lao-Tse

“Gerçek cömertlik, insanlara hiçbir zaman bilmeyecekleri bir iyilik yapmaktır.”

Frank A. Clark

“Silgi kullanmadan resim çizme sanatına hayat diyoruz…”

J. Caristian

“Kar taneleri doğadaki en kırılgan şeylerdendir ama bir araya geldiklerinde bakın neler yapabiliyorlar.”

Vesta Kelly

“Ben daima şuna inanmışımdır ki, her birimiz hiç olmazsa yoksulluğun bir parçasını sona erdirebilmek için ufak bir şey yapabilir.”

Albert Schweitzer

“Dünyanın üstüne çıkabilen bir bakış onu anlayan tek bakıştır.”

R. Wagner

“Tek bir başarı vardır. O da istediğiniz şekilde yaşamaktır.”

Christopher Morley

“Kuşlar gibi uçmayı, balıklar gibi yüzmeyi öğrendik. Ancak bu arada çok basit bir sanatı unuttuk; kardeş olarak yaşamayı…”

Martin Luther King

“Ufak şeylerden zevk alabilmek,

1. lüks yerine zarafet aramak,

2. saygı istemek yerine değerli olmak,

3. zengin olmak yerine kimseye muhtaç olmamak,

4. sıkı çalışmak, sessizce düşünmek ve dürüst konuşmak,

5. yıldızları, kuşları, kelebekleri ve bilgeleri açık kalple dinlemek.

İşte benim senfonim !..”

William Ellery Channing

“Bana anlatırsanız unuturum,

bana gösterirseniz hatırlarım,

beni dahil ederseniz, anlarım.”

Çin deyişi

“İnsan en içinden bir şey verirse o ufak ya da büyük olmaz, gerçek olur…”

Rilke

“Karşılığını veremeyecek birine bir iyilik yapmadıkça, mükemmel bir gün yaşamış sayılmazsınız.”

John Wooden

“Bir hayalim var: Georgia’nın kızıl tepelerinde, eski kölelerin oğulları ile eski köle sahiplerinin oğulları aynı kardeşlik masasına birlikte oturabilecek…”

Dr. Martin Luther King Jr.

“Bir mum diğerini tutuşturmakla ışığından bir şey kaybetmez.”

Mevlana

“Bir iyiliği hiçbir zaman çok erken yapamazsın, çünkü hiçbir zaman ne vakit çok geç olduğunu bilemezsin…”

Ralph Waldo Emerson

“Ruhun elle birlikte çalışmadığı yerde sanat olmaz.”

Leonardo Da Vinci

“Gülümseme iki kişi arasındaki en kısa mesafedir.”

Victor Burge

“Sık sık ve çok gülmek.

Zeki insanların saygısını kazanmak,

Ve de çocukların sevgisini,

Dürüst eleştirmenlerin takdirini kazanmak,

Sahte dostların ihanetine dayanmak,

Güzelliği takdir etmek,

Başkalarındaki en iyiyi bulmak,

Dünyayı bir parça daha iyi terk etmek,

İster sağlıklı bir çocukla ya da bir parça bahçeyle,

İsterse bir sosyal koşulu iyileştirerek;

Siz yaşadığınız için,

Tek bir canlının bile daha kolay nefes aldığını bilmek

İşte budur başarmak…”

Ralph Waldo Emerson

“Yol seni karşılamaya çıksın,

Rüzgâr hep arkanda olsun.

Güneş ışığı yüzünü ısıtsın,

Yağmur tarlalarına nazikçe düşsün.

Yeniden karşılaşana kadar,

Tanrın seni avcunda korusun…”

İrlanda hayır duası

“Bir tek kalbin kırılmasını önleyebilirsem,

Boşuna yaşamış olmayacağım.

Bir yaşamdan acıyı alabilirsem

Ya da bir acıyı hafifletebilirsem,

Ya da bir ardıç kuşunu yeniden yuvasına koyabilirsem

Boşuna yaşamış olmayacağım…”

E. Dickinson

“Eğer güzel gözlerin olmasını istiyorsan,

İnsanlara iyilikle bak.

Eğer saçların güzel olsun istiyorsan,

Bırak çocuklar ellerini geçirsin saçlarından.

İnce bir bedense isteğin,

Ekmeğini açlarla bölüş.

Ve güzel dudaklara sahip olmak için,

Sadece güzel sözler söyle!..”

Audrey Hepburn

“Her şey sende gizli:

Yerin seni çektiği kadar ağırsın,

kanatlarının çırpındığı kadar hafif…

Kalbinin attığı kadar canlısın,

Gözlerinin uzağı gördüğü kadar genç…

Sevdiklerin kadar iyisin,

Nefret ettiklerin kadar kötü…

Ne renk olursa olsun kaşın gözün

karşındakinin gördüğüdür rengin…

Yaşadıklarını kâr sayma:

Yaşadığın kadar yakınsın sonuna ne kadar yaşarsan yaşa,

Sevdiğin kadardır ömrün…

Gülebildiğin kadar mutlusun,

Üzülme, bil ki ağladığın kadar güleceksin.

Sakın bitti sanma her şeyi, sevdiğin kadar sevileceksin.

Güneşin doğuşundadır doğanın sana verdiği değer

ve karşındakine değer verdiğin kadar insansın.

Bir gün yalan söyleyeceksen eğer

bırak karşındaki sana güvendiği kadar inansın…

Ay ışığındadır sevgiliye duyulan hasret

ve sevgiline hasret kaldığın kadar ona yakınsın.

Unutma yağmurun yağdığı kadar ıslaksın,

Güneşin seni ısıttığı kadar sıcak.

Kendini yalnız hissettiğin kadar yalnızsın

ve güçlü hissettiğin kadar güçlü.

Kendini güzel hissettiğin kadar güzelsin…

İşte budur hayat!

İşte budur yaşamak, bunu hatırladığın kadar yaşarsın.

Bunu unuttuğunda aldığın her nefes kadar üşürsün

Ve karşındakini unuttuğun kadar çabuk unutulursun.

Çiçek sulandığı kadar güzeldir,

Kuşlar ötebildiği kadar sevimli.

Bebek ağladığı kadar bebektir

Ve her şeyi öğrendiğin kadar bilirsin bunu da öğren,

Sevdiğin kadar sevilirsin…”

Can Yücel

“Yeni baştan yaşama fırsatım olsaydı, bu sefer daha fazla hata yapma yürekliliğini gösterir, sakinleşir, jimnastik yapardım. Şimdiki yolculuğumdan daha uçarı bir insan olurdum. Daha çok riske girerdim. Daha fazla gezerdim. Daha fazla dağa çıkar, daha çok nehirde yüzerdim. Daha fazla dondurma, daha az fasulye yerdim. Herhalde daha fazla gerçek, ama daha az hayali sorunum olurdu. Görüyorsunuz ya, ben her gün, her saat aklı başında ve mantıklı yaşayanlardandım. Evet, tadını çıkardığım anlar da var ve yeni baştan yaşama fırsatım olsaydı onları daha fazla yakalardım; biliyor musunuz, aslında yalnız anları yaşamaya çalışırdım. Her günü yıllarca geriden yaşamak yerine, yalnızca anlar, birbiri ardına. Yanında termometresi, sıcak su şişesi, yağmurluğu ve paraşütü olmadan bir yere gitmeyen insanlardandım; yeniden yaşama fırsatım olsaydı, gezerken üzerimde daha az ağırlık olurdu. Yaşama fırsatım olsaydı yeni baştan, ilkbaharda daha erken kalkar, sonbaharda daha geç yatardım. Daha fazla dansa giderdim. Atlıkarıncaya daha fazla binerdim. Daha fazla papatya toplardım…”

Nadine Stair (85 yaşındayken yazdı.)





3. Biraz da mizah…

Gülümsemek her zaman ruha iyi gelir


“Dostunun alnındaki sineği baltayla kovalama…”

Çin atasözü

“Kaynana pamuk ipliği olup raftan düşse gelinin başını yarar.”

Türk atasözü

“Eşeğin keyfi yerindeyse buz üstünde gider ve bir ayağını kırar.”

Alman atasözü

“Formunuzu korumalısınız. Büyük annem 60 yaşındayken günde 5 mil yürümeye başladı. Şimdi 97 yaşında ve nerededir bilmiyoruz…”

Ellen De Generes

“Halterin bir spor olduğuna asla inanmadım. Ağır bir şeyi havaya kaldırıp sonra indiriyorlar. Bana göre bu kararsızlıktır!..”

Paula Poundstone

“Bazıları benim korkunç bir kimse olduğumu düşünüyor! Hiç bile! Bende bir çocuk kalbi var: Masamda ve bir kavanozun içinde!..”

Stephen King

“Her şey üstüme üstüme geliyor diyorsan ters yola girmişsindir!”

Duvar yazısı

“Her başarılı adamın arkasında onunla gurur duyan bir karısı ve bu işe şaşakalmış bir kayınvalidesi vardır.”

Brooks Hays

“Kesinlikle evlen. Karın iyiyse mutlu, kötüyse filozof olursun…”

Sokrates

“Dedem biraz unutkandır, ama bana öğüt vermeyi sever. Bir gün beni bir kenara çekti ve orada bıraktı.”

Ron Richards

“Diyet yapıyorum… Ama aynı anda iki diyet yapıyorum, zira tek diyetle yeterince doymuyorum.”

Barry Marter





4. Tarihe de bir göz atalım


“Düşünüyorum, o halde varım…. COGİTO, ERGO SUM.”

Rene Descartes (1596- 1650)

“Dünya gene de dönüyor!… EPUR, Sİ MUOVE!”

Galileo Galilei (1564 – 1642)

“Kendini tanı!… GNOTİ SEAVTON!”

Sokrates (M.Ö. 468 – 400) – Apollon Tapınağı’nın cephesine kazılan yazıt…

“Sen de mi Brütüs?… ET TU, BRUTE?”

Julius Caesar (M.Ö. 101 – 44) – Son sözleri…

“Buldum!… EUREKA!”

Arşimed (M.Ö. 287 – 212)

“Her şey sona erdi…. CONSUMMATUM EST.”

Hz. İsa – Son sözleri…

“Biraz daha ışık!… MEHR LİCHT!”

Goethe (1749 – 1832) – Son sözleri…

“Geldim, gördüm, yendim…. VENİ, VİDİ, VİCİ.”

Julius Caesar (M.Ö. 101 – 44) – Çabuk kazanılan bir savaş sonrası…

“Aheste hızlan!… MORE HASTE LESS SPEEK!”

Roma İmp. Augustus (M.Ö.VII. y.y.)

“Her şey, akıp gidiyor…PANTA REİ

Herakleitos (M.Ö. 576 – 480) – Felsefenin başlıca ilkelerinden…

“Zaman geri alınmaz bir biçimde uçup gidiyor….

FUGİT İRREPARABİLE TEMPUS”

Latin Ozanı Virgilius (M.Ö. 71 – 19)

“Ey çizmeci, çizmeden yukarı çıkma!…

SUTOR, NE SUPRA CREPİDAM!”

Ressam Apelle

“Özgürlük, eşitlik, kardeşlik….LİBERTE, EGALİTE, FRATERNİTE.”

Fransız Devrimi (1789)

“Olmak ya da olmamak. İşte hepsi bu….TO BE OR NOT TO BE.”

William Shakespeare (1564-1616)

“Bir imparator ayakta ölmeli.”

Roma imp. Vespasien (7-79) – Son sözleri…

“At! At! Bir ata krallığımı veririm!”

İngiliz kralı Richard-III (1485) – Bir savaş sonrası son sözleri…

“Ayakta ölmek, diz üstü yaşamaktan yeğdir.”

T.D. Roosevelt (1859-1919)

“Aşk her şeye üstün gelir….OMNİA VİNCİT AMOR.”

Latin ozanı Virgilius (M.Ö. 71-19)

“Son gülen, en iyi güler…”

Jean-Pierce Claris de Florian (1755-1794)-İki Köylü İle Bulut masalından…

“Yalnız hiçbir şey bilmediğimi biliyorum.”

Sokrates (M.Ö. 468-400)





KAYNAKÇA


• Mark Albion, Hayatını Kur Hayatını Yaşa, Boyner yay.

• William Shakespeare, Hamlet, Remzi Kitabevi

• Edward de Bono, Olumlu Devrimin El Kitabı, Remzi Kitabevi

• Neale Donald Walsch, Tanrı İle Dostluk, Drahma

• Roz Townsend, Okuma Zenginliği, Sistem yay.

• Roz Townsend, Yaşama Zenginliği, Sistem yay.

• Benjamin Franklin, B.F.Takvimi, Beyaz yay.

• Tuncer Büyükonat, Gülüyorum Öyleyse Varım, Beyaz yay.

• Dr. David J.Schwartz, Büyük Düşünmenin Büyüsü, Sistem yay.

• John C.Maxwell, Kazanan Tutum, Sistem yay.

• Dan Millman, Ruhun Yasaları, Öteki yay.

• Nüvit Osmay, İnsan Mühendisliği, Fahrettin Telseren yay.

• Milli Kütüphane Bşk.lığı, Türk Atasözleri ve Deyimler Sözlüğü I-II

• Bernard Shaw, Gülen Düşünceler, Remzi Kitabevi

• Judi James, Beden Dili, Alfa

• J.Condrill ve B.Bough, 101 İletişim Yolu, Beyaz yay.

• H.Fethi Gözler, Atasözleri ve Seçilmiş Güzel Sözler, İnkılap ve Aka yay.

• Mehmet Aydın, Geliştirilmiş ve Açıklamalı Atasözleri, Emek yay.

• H.Jackson Brown Jr. Babamın Bilgelik Kitabı, Oğlak yay.

• Alptekin Güven, Dünya Atasözleri

• Murat Çiftkaya, İlham Öyküleri

• Orhan Güzel, En Güzel Hazır Cevaplar

• Emin M. Çizmeci, Dünya Nasıl Gezilmeli, İnkılap yay.

• Bütün Dünya Dergisi, Aralık-1962; Eylül-2000; Ocak, Mart, Mayıs, Eylül, Ekim,Aralık-2001; Şubat, Mart, Nisan-2002, Başkent Üniversitesi

• Nüvit Osmay, Düşünce Atlası

• İbrahim Refik, Başarı Üzerine Söz Cevherleri

• Montaigne, Denemeler

• Mark Forstater, Marcus Aurelius’un Ruhsal Öğretileri, Dharma Yayınları

• O.Wilde, Tutkular, Acılar, Gülümseyen Deyişler,Remzi Kitabevi

• A.S.Neil, Öğretici Ruh, Kariyer Yayınları

• Yeni Hayat Ansiklopedisi, Cilt-II

• A.Robbins, Sınırsız Güç, İnkılap Kitabevi

• A.Robbins, İçindeki Devi Uyandır, İnkılap Kitabevi

• George W. Fotis, Kişisel Etkinizi Geliştirin, Rota Yayınları

• Harry Lorayne, Beyin Gücünün Sırları, Cep Kitapları

• http://www.kigem.com/

• http://www.basariyolu.com/

• Rex Johnson-David Swindley, İçinizdeki Gücü Uyandırın, Alfa Yayınları

• Hv.K.K.lığı Personel Şube Bşk.lığı Bülteni, Kasım 1988, Kasım 1989, Mart 1990, Temmuz 1989, Ocak 1996

• A. Şerif İzgören, Geleceğin Organizasyonunu Yaratmak, Academyplus Yayınevi

• http://www.rehberlikservisi.org/

• Jay Rifenbary, Mazeret yok, Sistem yayıncılık

• http://www.guzelsozler.com/





