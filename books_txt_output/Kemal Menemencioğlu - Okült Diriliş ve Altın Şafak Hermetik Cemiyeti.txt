	Kemal

	Menemencioğlu





	Okkült Diriliş

	ve

	Altın Şafak Cemiyeti





Kemal Menemencioğlu

	Okkült Diriliş ve Altın Şafak Cemiyeti





İçindekiler





	Bölüm 1:Okkült Diriliş ve Altın Şafak Öncesi

	Giriş

	Blavatsky ve Teosofi

	Gurdjieff ve Dördüncü Yol

	Batıdan Tepki: Batı Ezoterizm Açılıyor

	Altın Şafak Cemiyetinin Kuruluşu

	Konu ile ilgili Mevcut Türkçe Kaynaklar

	Teosofi:

	Krishnamurti:

	Gurdjieff:

	Dion Fortune:

	Altın Şafak:

	Genel:

	Kaynakça

	Bölüm 2: Günümüzde Maji ve Altın Şafak

	Golden Dawn Majisi

	Kabala Majisi

	Kral Süleyman ve Goetia Majisi

	Abra-Melin Majisi

	Enokyan Maji

	İslami Maji ve "Arap Majisi"

	Kaynakça





Bölüm 1


	Okkült Diriliş ve Altın Şafak Öncesi





	Giriş





	"Gurdjieff ancak sonradan anlayabildiğim bazı şeyler anlattı: 'Hindistan'da sadece "Felsefi", Mısır'da sadece "Teorik" ve İran, Mezopotamya ve Türkistan'da sadece "Pratik" okullar vardır. Çok eski bir zamanda bunlar bu şekilde bölündü... Ancak "felsefe", "teori" ve "pratik" ile ne kastettiğimi bilmiyorsun. Bu kelimeler genel bilinen anlamlardan farklı bir şekilde algılanmalıdır'."



	P.D. Ouspensky(1)



	Gurdjieff'in yukarıdaki sözlerini okuduğumda aklımda bazı şeyler geçmişti. Modern okkültizm, on dokuzuncu yüzyılın sonu ve yirminci yüzyılın başlarında bazı iddialı ve kapsamlı akımların sonucunda ortaya çıkmıştı. Bir yandan H.P. Blavatsky önderliğinde Teosofi taraftarları Hint ve Tibet ezoterizmi öneriyordu, diğer taraftan bazı okkültistler bu görüşe tepki olarak Batı Ezoterik Tradisyonundan söz ediyorlardı ve alternatif sistemlere gerek olmadığını iddia ediyorlardı. Bu mücadele devam ederken, inisiyasyonunu Bektaşi, Nakşibendi gibi Sufi tekkelerinde, şaman çadırlarında alan G.I. Gurdjieff sessizce kendi sistemini ortaya koyuyordu ve tamamen farklı bir akımdan söz ediyordu. "Farkındalık", "kendini bilme", "kendin üzerinde çalışma", "enneagram" gibi birçok kavramlar bu yine sistem çerçevesinde alışagelmemiş görüşleri ön plana çıkarıyordu. Gurdjieff'in yukarıdaki bu sözleri ise Mısır kökenli Majiyi, Hermetizmi ve simya üzerinde kurulu Batı Ezoterizmini ve Hint kökenli Yoga, Vedanta vs. üzerine kurulu Doğu Ezoterizmini karşı karşıya koyuyordu ve bunların dışında farklı bir Tradisyonun da bulunduğunu iddia ediyordu.



	Aslında modern okkültizm çelişkili ve yetersiz bir ifadedir. Okkültizm kadim ve gizli bir konu değil mı? O halde nasıl modern olabilir? Gerçekten okkült gizli anlamına gelir. Ayrıca şık bir sözcük değildir ve gün geçtikçe demode olmaktadır. Yurt dışında gittikçe yerine başka kelimeler almaya başladı. Ama ne yazık ki bazen yerine koyacak daha uygun bir kelime bulamıyoruz. Yine de konu itibarıyla özelliği gizlidir. Bu kendilerini imtiyazlı kişiler sanan belirli kimseler kıskançlıkla bilgiyi sadece kendilerine saklamalarından kaynaklanan bir gizlilik olarak algılanmamalı. Tabii ki bu da hiç de olmuyor değil, ama aslında gizlilik bizden kaynaklanır. Bir şeyi, hatta çok basit bir şeyi bile anlamadığımızda o bizim için örtülüdür, okkülttür. Sezgi ve idraklerimiz berraklaştıkça okkült bilgilere, okkült şeylere ulaşırız, o kadar basit. Yine de bazı bilgi ve uygulamalara hazır olmadığımız için, onlara hazır olacağımız zamana dek elimizden uzak tutulur.



	Asırlardır belirli okullarda bazı öğretiler gizli tutulmuştur. Bu okulların bazıları halen mevcuttur. Ancak bunların varlığını bilmek, nerede olduklarını ve ne öğrettiklerini öğrenmek için onlara inisiye olmak gerekir. Zamanımızda asırlardır gizli tutulan bazı öğretileri bir şekilde açığa çıkarmaya yönelik çabalar olmuştur. Aşağıda belirli ezoterik tradisyonların bünyesinde ortaya çıkan üç modern akımı anlatmaya çalıştık.





Blavatsky ve Teosofi





	"Yolun kendisi olmadan yolu takip edemezsin"

	H.P. Blavatsky, Sessizliğin Sesi 32,(2





	Helena Petrovna Blavatksy, 31 Temmuz 1831'de Ekaterinoslav, Ukranya'da doğdu. Bebekken onu vaftiz eden rahibin kıyafeti mumlara değerek tutuşmuştu ve kendisi kötü bir şekilde yanmıştı. Bu sanki ileriki yıllarda onun Hıristiyanlığa karşı tepkisinin bir ön göstergesiydi. Ne de olsa ileride İtalya'da Garibaldi saflarında erkek gibi dövüşüp, kendi deyimi ile "Papa taraftarlarını devirmeye" çalışacaktı. Aristokrat Alman asıllı bir aileden Albay Peter Hahn'ın kızıydı. Öte âlemlere temas göstergeleri daha çocuk yaşında başlamıştı. O zamanlar bile arkadaşlarına fantastik öyküler anlatırmış ve bunlar bir şekilde çocukların hayallerinde berrak bir şekilde canlanıverirmiş. 18 yaşında kendisinden çok daha yaşlı Erivan Vali yardımcısı Nicephore Blavatsky ile evlendirildi. Bu vesile ile Blavatsky soyadını aldı. Ancak evliliği üç ay sürmüştü ve Blavatsky kocasını terk ederek İstanbul'a kaçmıştı. Burada bir süre bir sirkte at üzerinde akrobasi yapmıştı, ancak atın düşerek üzerine çökmesiyle ağır bir şekilde yaralanmıştı. Mısıra giderken bulunduğu gemi infilak ederek batı, dört yüz yolcudan Blavatsky'de dâhil olmak üzere, sadece on yedi kişi kıyıya yüzerek canlarını kurtarabilmişti. Blavatsky (veya müritlerince kısaca "HPB") bundan sonra genelde akrabaları eşliğinde yıllar süren bir dünya turuna çıktı, Teksas, Avrupa, Güney Amerika, Afrika ve Hindistan'a gitti. Yasak ülke Tibet'te girmek için bir kaç teşebbüs olmuşsa da yetkililer tarafından geri çevrildi. O zamanki meşhur medyumlardan D.D. Home yanında asistanlık hatta medyumluk yapmıştı. Ancak daha ilerde ruhçu seanslara genelde aldatıcı elemental ve elementari varlıkların geldiğini, bu tür çalışmaların bilinçsiz yapıldığında bir tür nekromansi (cesetlerle yapılan fal ve kara büyü) olduğunu iddia etmişti. 1848 ve 1858 arasındaki sürede neler geçtiği konusunda fazla bilgi vermemiştir. Tibet'e girerek bazı Mahatmalar tarafından ders aldığını ima eder. Mahatmalar Sanskritçe'de "yüce varlık" anlamına gelir. Bu Mahatmaların reenkarnasyon zincirinin son halkasına varmış, çok uzun ömürlü, beden olarak kusursuz, kâmil ve bilge kişiler olduğunu anlatmıştır.

	Daha sonra Amerika'ya giderek vatandaş olur. Bu sıralarda Madame Blavatsky (başka bir lakabı) 110 kilo ağrılında, günde 200 el sarmış sigara içen, erkek gibi açık sözlü ve dinamik bir kişiydi. Gençliğindeki güzelliğini yitirmişti ama çekik mavi gözleri hala çok etkili ve manyetik olduğu söylenirdi ve bir şekilde istediğini yaptırırdı. 13 Eylül 1875 tarihinde New York'ta Albay Henry Steel Olcott ve William Quan Judge ile birlikte Teosofik Cemiyeti kurdu. Teosofi (Teos-Tanrı, Sofi=Bilgelik) Grekçe Tanrı Bilgeliği ve İlahi Hikmet anlamına gelir. Cemiyetin üç amacı vardır: 1) Evrensel insan kardeşliğini kurmak, 2) Kadim din, felsefe ve bilimleri araştırmak ve açıklamak, 3) Doğa kanunları araştırmak ve insan içinde potansiyel olarak yatan ilahi güçlerini geliştirmek.



	1877 yılında "Isis Unveiled"(3) (Aşikar edilmiş İsis) kitabını yayınlar. Bu kitap Viktorya çağı batıda adeta bir bomba etkisi yapmıştı ve çok sattı. İki cilt şeklinde 1500 sayfalık bu kitap, ruh ve evren sırlarını açıklamaya yönelik etkileyici ve yarı akademik bir stilde yazılmış bir eserdir. İnsan her fikre katılmazsa da, belki de en etkileyici yönü referans ve konuların zenginliğidir. İlk cildinin adı "Bilim" ve o günkü bilimin daha öğrenmesi gereken şeyler olduğu belirtmişti. Eski çağlarda doğa, metafizik ve beşeri sırları açıklayan çok ileri seviyede bir bilgi olduğunu, insan tarihinin sanıldığından çok daha eski olduğunu anlatır ve kanıtlar ortaya koyar. İkinci cildin adı ise "Din", bu kitapta HPB o günkü din anlayışını eleştirir. Özellikle Hıristiyanlık ve Yahudilik ağır eleştirilere maruz kalır. Bunlara karşın kadim felsefe ve inançların daha ileri olduğunu ortaya koyar. Doğu dinleri özellikleri Hint-Aryan kökenli Sanskritçe eserlerin önemini vurgular ve savunur. Uzak Doğuda bazı ezoterik ve inisiyatik okulların varlığından söz eder.



	HPB'nin ikinci önemli eseri ve başyapıtı 1888 yayınlanan "The Secret Doctrine"(4) (Gizli Doktrin) idi. Bu kitap da yaklaşık 1800 sayfalıktır. İki cilt olarak yayınlanmıştır. Ancak HPB'nin 1891 yılında ölümünden dolayı tamamlanmıştır. Daha sonra HPB'nin yazılarından yeni ciltler basıldıysa da, özellikle yeni başkan Annie Besant'a karşı olan William Q. Judge fraksiyonu tarafından fazla itibar görmemiştir. Gizli Doktrin'in ilk cildi "Cosmogenesis", evrenin yaratılışı, yapısı ve arkasındaki kozmik yasaları anlatmakta, ikinci cildi "Anthropogenesis" insan ırkının devinimleri, yedi kök ırk ve yedi alt kök ırklar, Lemuria (Mu) ve Atlantis gibi kayıp uygarlıklar, reenkarnasyon ile insanların ruhsal ve psişik tekamülü vs. anlatmakta. Kitabın tamamı Dyzan Stanzaları diye adı geçen kısa ve kadim bir kutsal metnin satır satır açıklanmasıdır. Bu kitap, Gizli Doktrin'in birçok kaynak eserleri gibi dünya literatüründe bilinmeyen kitaplar arasında. Üstelik Senzar diye kayıp bir dilde yazıldığı iddia edilmekte. Son zamanlarda HPB'nin bazı esrarengiz kaynak eserleri bulunmuştur. Bunların haricinde Gizli Doktrini 50 bin kitabı kaynak olarak göstermekte ve oldukça karmaşık ve zor anlaşılan bir eserdir. Anlayabilmek için birçok Sanskritçe kelimeyi öğrenmek ve klasik eserler ile felsefe konusunda biraz eğitimli olmakta yarar vardır.

	HPB'nin yakınları, örneğin Albay Olcott, eserlerini yazarken boşluğa baktığını ve sanki bir televizyon ekranına bakarak yanında olmayan kitapların sayfalarına girip alıntı alabildiğini, Mahatmalardan telepatik bilgi ve destek aldığını aktarmışlardır. Bazı ender kitaplar, örneğin sadece Vatikan’da bulunan el yazmaları dahi bu yolla aktardığı söylenir.

	Teosofik hareketi kısa sürede 100 bine yakın taraftar toplamıştı. Daha sonra Blavatsky Teosofik Cemiyetin merkezini Hindistan'da Adyar'a taşımıştı ve Batılılar yanında kendisine Hint taraftar da toplamaya başladı. Daha da fazla taraftar toplama çabasında HPB mucizeler yaratıyordu. Bir el hareketiyle elinde kelebek uçuşuyor, zil sesleri duyuluyor, Mahatmalardan mektuplar tavandan düşüyordu vs.. Zaman zaman hile yaptığı fikri Londra bazlı Psişik Araştırma Cemiyetinin (S.R.R - Society of Psychical Research) menfi raporundan sonra Teosofiye büyük bir darbe olmuştur. Ama hareketi yavaşlatsa da durduramamıştır.

	HPB'nin ölümünden sonra Teosofi Cemiyetinin gelişmesi olaylı olarak devam etmiştir. Judge ve Olcott-Besant altında iki fraksiyona ayrıldı. Olcottt'un ölümünden sonra, bir Anglikan rahipken Teosofiye geçiş yapan Charles Webster Leadbeater ve önceden bir sosyal reformcu olan Annie Besant, düşünce formları, çakralar, aura, astral plan gibi ilginç bazı konular üzerinde eserler yayınladılar. Bu arada Co-masonluk ve Liberal Katolik kilise gibi örgütleri heteredoks şemsiyeleri altına aldılar. Bir durugörür olarak ün salmış Leadbeater, Krishnamurti adında bir genci keşfederek gelecekteki Dünya Öğretmeni olacağını beyan etmişti. Teosofik Cemiyetinin himayesinde yetişen Krishnamurti vakti gelince, Teosofi ile bütün bağlarını kopararak bağımsız bir düşünür olarak yola koyulmuştu. Tabii ki bu Teosofi için büyük bir fiyasko olmuştu. Bu arada Krishnamurti dünyaca ün kazanır ve eserleri Türkçe dâhil birçok dile çevrilir. Belki de durum biraz farklı olsaydı, Krishnamurti gerçekten Teosofiyi dirilten güç olurdu. Ancak Teosofi giderek kurumsallaştı, öğretileri çağa uyum sağlayamadı ve HPB sayesinde Viktorya devrinin değerlerini yansıtıyordu, pratik çalışmalar yerine felsefi tartışmalar ön planda tutuluyordu. Bu durum Krishnamurti'yi isyana zorladı. Krishnamurti felsefesini Gurdjieff gibi farkındalık üzerine kurmuştu. Bu farkındalık anlayışı ile Teosofinin okkült bilgeleri bir araya gelseydi günümüzün insanına hitap eden dinamik bir sistem oluşabilirdi.



	Bütün bu pürüzlerine rağmen, Teosofinin modern okkültizme büyük katkıları olmuştur. İdealist bir yaklaşımla bir dünya kardeşliğini kurmak için büyük çaba harcamıştır. Özellikle New Age hareketi bütün o parlak fikirlerini Teosofiye borçludur. Hatta Teosofik edebiyatı karıştırırsanız göreceksiniz ki, Teosofistler yüz küsur yıl önce aynı konularda köklü bilgilere danışmayan New Age yazarlarından çok daha kapsamlı ve aydınlatıcı bilgiler aktarmışlardır. Teosofinin temel eserleri halen okumaya değer ve ortaya koyduğu gerçekler zamanının çok ötesindeydi.





Gurdjieff ve Dördüncü Yol





	"Kendini bilme konusunda kısaca durum şöyledir: yapabilmek için bilmen gerekir. Ancak bilmek için önceden nasıl bilindiğini öğrenmen gerekir. Bunu da tek başımıza öğrenemeyiz."



	G. I. Gurdjieff





	George Ivanovitch Gurdjieff 1866 yılında Kafkasya'da fakir Rum bir babadan ve Ermeni bir anadan doğmuştu, çocukluğu Kars'ta geçmişti ve 1949 yılında Paris'te dünyaca ünlü bir öğretmen olarak vefat etmişti. Gurdjieff sistemini kurmadan önce bir gezgin olarak Hindistan, Tibet, Orta Asya, Anadolu, Orta-Doğu ve Mısır'da hayatın sırlarını öğrenmek üzere 20 yıllık bir arayış yolculuğuna çıkmıştı. Hayat hikâyesini içeren "Olağan Üstü İnsanlarla Görüşmeler"(5) kitabında başından geçen bazı fantastik olayları anlatmıştır. Bazı taraftarları bu olayları mecazi olarak alınması gerektiğini aktarmışlardır. Örneğin, Mısırın kumlar öncesi kadim haritasının eline geçtiğini ve bununla Mısır'da keşifler yaptığını, at üstünde gözleri bağlı olarak getirildiği Pamir dağlarında varlığı saklanan kadim ezoterik bir merkeze girdiğini, Gobi çöllerinde kayıp bir uygarlığın kalıntılarını bulmaya çalışan başarısız bir keşif ekibine katıldığını anlatıyor. Ayrıca, bu gezileri sırasında bazı kadim ezoterik okullara girdiğini iddia etmişti.



	Anlattığına göre bu arayışta yalnız değildi ve kendilerine "Hakikati Arayanlar" diyen bir grubun bir üyesiymiş. Bu grubun amacı çeşitli kadim öğretilerden bilgi kırıntıları toplamaktı, Gurdjieff'in deyimiyle "Okullardan söz etmişken, sadece özel okullar vardır, genel okullar yoktur. Her guru veya öğretmen kendi konusunda uzmandır, örneğin biri astronomdur, diğeri heykeltıraş, üçüncüsü ise müzisyendir. Her bir öğrenci ilk başta onun uzman olduğu konuyu öğrenmelidir, daha sonra başka bir konu vs.. Her şeyi öğrenmek bin yıl sürer... Ben yalnız değildim. Aramızda bir çok uzman vardır. Herkes kendi özel konusunda eğitim gördü. Daha sonra bir araya geldiğimizde öğrendiklerimizi bir araya koyduk."(1) Gurdjieff 1913 yılında Taşkent'ten



	Moskova'ya taşınır ve etrafına birkaç mürit toplayarak ezoterik okullunu kurar.

	1915 yılında, Ouspensky, Gurdjieff'le tanıştığında Rusya, Birinci Dünya Savaşına girmek üzereydi. Dokuz yıllık beraberlikleri olaylı geçmişti. Rusya'da Ekim devrimi Bolşevikleri iktidara getirmişti ve Gurdjieff müritleri ile birlikte ülkeden kaçarak birçok Beyaz Rus gibi İstanbul'a göçmüşlerdi. Bir süre sonra Batıya iltica ederek 1922 yılında Fransa'da okulunu kurdu ( Prieuré, Fontainebleau-Avon'da Institute for the Harmonious Development of Man). Bütün bu olayları Ouspensky "Mucizeler Peşinde Bir Arayış, Bilinmeyen bir Öğretinin Parçaları"(1) kitabında aktarmıştı.



	Kısaca "Dördüncü Yol" veya "İnsanın Ahenkli Gelişimi" diye tanımlayabileceğimiz Gurdjieff sistemini ayrıntılı olarak incelemek konumuzu aşar. Esas teması insan yaşamın aslında bir uyku halinde geçtiğidir. Uyanmak için özel içsel çalışmaya girmesi gerekir. Sonucunda insan farkındalık ve daha yüksek bir şuur düzeyine ulaşır. Bunu sağlamak üzere felsefi ve psikolojik seminerler dışında, bazı özel hareketler ve danslar uygulanır. Aklın normal seyrini bozmak, farklı şuur hallerini uyandırmak için çeşitli yöntemler de kullanılır.



	Bu esrarengiz adam etrafındaki insanlar üzerine güçlü bir etki bırakmıştır. Öğretileri dolaylı ve dolaysız bir şekilde yirminci asır üzerine derin bir iz bırakmıştır. Birçok Batılının Sufizmi anlamasına ve benimsemesine yol açmıştır. Gurdjieff'in Modern okkültizmdeki yeri bir sır açıklayıcısı olarak yaşayacaktır. Muhtemelen Gurdjieff bütün bildiklerini aktarmadı, sistemi kısmen kendisinin akıl ürünüydü. Hipnotizma ve magnetizma konusunda uzmandı, şifa gücü vardı ancak bunları dikkatlice gizlerdi. Gurdjieff bir katalizördü, bir üstad olarak asıl misyonu insanlarda dönüşüm yaratmaktı. Batıda birçok tanınmış aydın, yazar ve düşünürü çekmişti.



	Asıl öğretileri sözlüdür ve öğretmen öğrenci, mürşid mürit ilişkisine dayanır. Yazılı eserleri üç seri şeklinde yayınlanmıştır: Bunları bazı dizilere bölmüştü: İlk dizi "Beelzebub'un Torununa anlattığı Masallar", bin sayfaya aşkın fantastik bir felsefi romandır. İkinci dizi "Olağandışı İnsanlarla Görüşmeler"(5) ise Gudjieff'in yaşam öyküsüdür. Üçüncü dizi ise "Yaşam Sadece Gerçek Olduğum Sürece Gerçektir" adlı eserlerdir. Ayrıca müritleri tarafından bir araya getirilen sözlerinden "Gerçek Yaşamdan Görüntüler" (Views from the Real World). Bunun dışında "Gelecek İyiliğin Habercisi" adında kısa bir eserlerini tanıtan bir kitabı vardır. Gurdjieff'in öğretileri dünyanın çeşitli merkezlerinde özel olarak yetiştirdiği kişiler tarafında halen yürütülmektedir. Eserleri arasında bir bale, 250 kutsal dans veya hareket, öğrencisi Thomas Alexandrovitch de Hartmann (18861956) ile birlikte bestelenmiş iki yüz piyano eseri vardır.





Batıdan Tepki: Batı Ezoterizm Açılıyor





	"Birçok kişi sanır ki Doğu, okkültizmin yegâne mekânıdır. Ancak bunun gerçekle hiç bir ilgisi yoktur. Her ırkın bir azınlığa açıklanan ve halktan gizlenen geleneksel korunmuş bir bilgeliği vardır. Batı Tradisyonumuzun da kökenleri Mısır'a iner, bunun dışında Kildanı, Grek ve Nordik geleneklerinden de beslenmiştir, kabalistler ve simyagerler aracılığı ile günümüze ulaşmıştır ve halen ayakta ve diridir.

	"Her ne kadar tuhaf olsa da, Doğu Tradisyon yöntem ve terminolojisi genelde bizce daha çok tanınır. Bunun iki nedeni vardır. Birincisi Batı Tradisyonu her zaman metotları açısından son derece gizli ve korunmalı olmuştur ve halen böyledir. Bu uygulamanın yanlış veya doğru oluşu bir tartışma konusudur. Okkültizm de sır konusunda lehte ve aleyhte söylenecek çok şey vardır. İkinci nedeni de metotları ve kontakları Doğulu olan Teosofik Cemiyetinin 50 yıllık aktif propagandada bulunmuştur (bu kitap 1925-30'larda yazıldı).

	"Makul bir şekilde sorulabilir ki, eğer Avrupa'da faal bir ezoterik tradisyonu varsa, neden Teosofik Cemiyetinin kurucusu Madame Blavatsky, üstatlarını Doğuda arayacağına, inisiyasyonunu bu okullardan almadı. Bunun açıklaması basit etnolojik bir nedene dayanır. Eski bir deyime göre Ruslar batılıların en doğuluları değil, doğuluların en batılılarıdır. Madame Blavatsky'nin portrelerine bakıldığında Tatar kanını görmek mümkün ve ruhsal arayışının Asya Işığında olması konusu daha net anlaşılır"



	Dion Fortune, Sane Occultism(6)



	Teosofi on dokuzuncu yılların sonlarında çok sayıda taraftar toplamıştı ve özellikle Avrupalı ve Amerikan şehirlerde merkezler oluştu. Ancak, Teosofisitler Blavatsky'nin yarı akademik stilinden uzaklaşarak fantastik iddialar ortaya atmaya başladılar, özellikle Mahatmalar konusunda. Ayrıca Leadbeater Teosofiyi adeta yeni bir dine çevirmeye çalışıyordu. Bu arada H.P Blavatsky'nin Doğu yöntemlere giderek ağırlık vermesi, Batı okkültizmin bazı kalelerini küçümsemesi ve bazen de açıkça aşağılaması, Batı'da bazı okkültistleri rahatsız etmişti. Teosofi'nin fazla taraftar çekmesi okkült atmosferin giderek şarklaşması da onları rahatsız etmeye başladı. Bu rahatsızlık Teosofi içerisinde de duyuldu. Rudolph Steiner bir süre Teosofi Cemiyetinin Alman Şubesini yönetmişti. Ancak, Teosofiyi terk ederek Antroposofi (Antropos=insan, dolayısıyla İnsan Bilgeliği) Cemiyetini kurmuştu. Rudolph Steiner Gizli Doktrini çağımızın en önemli kitabı olarak kabul ettiği halde (kendi eserleri dışında) Teosofi ile ilgili diğer şeyleri reddetmişti.



	Rudolph Steiner'ın durugörü iddiaları Leadbeater'e rakip olarak görülebilir ve hatta aşmıştır (akaşik kayıtlara1 girip okkült bilgilere direkt ulaşabilme gibi). Bunun yanı sıra oldukça kabarık ve kapsamlı okkült literatür türetmişti. Öğretileri, her ne kadar Teosofideki birçok temel öğeleri paylaşsa da, Batı Ezoterik Tradisyonuna bağlıdır. Mistik bir görüşe ağırlıklı erdem ve etik değer ön plandadır. Ayrıca Steiner madde ve ruh, bilim ve okkültizm, metafizik ve felsefe arasında köprü kurmaya çalıştı. En soyut kavramlara somut bir ifade vermeye çalıştı. Zaman zaman yazıları ağır ve sıkıcı gelebilir, zaman zaman da aydınlatıcı ve son derece yalın gerçekleri gözlerimiz önüne serer. Dikkatlice okunduğunda birçok önemli içsel temel esası bütün ayrıntılarıyla ortaya koyduğu görülür. Öğretileri pratik yöntemler içermektedir. Özellikle içsel dönüşüm ve inisiyasyon, durugörü geliştirme ve ruhsal âlemlerle temas kurma üzerinde yoğunlaşmıştır. Bunun haricinde Rudolph Steiner hemen hemen her konuda yazmıştır. Ruhsal pedagoji çalışmalarıyla Waldorf eğitim sistemi yaratmıştı. Yeni bir mimari tarz, sosyal gelişme yöntemi, biyo-dinamik doğal tarım yöntemi, doğal tıbbi terapi metotları, ruhsal şifa, dans hareketleri gibi sayısız konuda yenilik ve gelişme yapmıştır.



	Bu arada belirtmek gerekir ki, daha Blavatsky sahneye çıkmadan önce, Batı'da özellikle Fransa'da, bazı okkültistler ezoterik bilgileri halka sunma provasını yapıyorlardı. Aslında bu pek de yine bir girişim sayılmaz, daha eski çağlarda Paraselsus ve Agrippa gibi birçok kişi, Batı Ezoterizmin temel esaslarını yalın bir dille açıklıyorlardı. Diğer yandan, birçok şifreli simya kitabı ortalıkta dolaşıyordu. On Dokuzuncu asırdan önceye inmek bu kısa yazımızın kapsamını aşar, daha yakın zamanlarda 1801 tarihinde İngiliz Francis Barret, "Magus, Komple bir Okkült Felsefe Sistemi olarak Semavi Bilgilenme Yöntemi"(7) adında bir kitap yayınladı. Bu kitap yazarın çizdiği cin ve ifrit resimleri, Agrippa ve çeşitli Grimoire (büyü reçeteler içeren orta çağ kitapları) alıntılar içerir. Konu olarak doğal maji bilimi (otlar, taşlar vs.), simya ve Hermetik felsefe, insanoğlunun yaratılışı ve düşüşü, astroloji ve tılsım majisi, manyetizm, kabalistik ve ritüel maji, varlıkların görevleri, çağrı ve celp usulleri, önemli filozoflar, majisyenlerin yaşamları bölümleri içeriyor.



	Ünlü Fransız okkültist, kabalist ve majisyen Eliphas Levi Zahed (asıl adı Alphonse Louis Constant'ın İbranice'ye çevrilişi). 1810 tarihinde Paris'te doğdu. Din eğitimi görerek genç yaşta Katolik kilisesine ters düşen doktrinler öğrettiği için rahiplikten kovulmuştu. 1839 yılında sosyalist bir dini lanse eden Ganneau'ın etkisi ile "Özgürlük İncili" adında bir broşür yayınladı ve bundan dolayı 6 ay hapiste yattı. 16 yaşında bir kadınla başarısız bir evlilikten sonra Levi kendini tamamen maji, kabala ve Hermetik etütlerine verdi. 1855 yılında Transandantal Maji Doktrini(8), 1856 yılında Transandantal Maji Ritüeli(8), 1861 yılında Maji Tarihi(9), 1861 yılında Yüce Misterlerin Anahtarı, 1864 yılında Masallar ve Semboller vs. yayınladı. Spence'e göre "Levi'nin okkült bilimler konusunda bilgisi önemli ölçüde hayal gücüne borçlu ve eserlerini okurken insan genellemeleri ve hipotezleri acele kabul etmeme konusunda dikkat etmelidir."(10) Bu görüş oldukça yaygındır, Eliphas Levi kendisi de başarısız ve genelde alay edilen bir majikal evokasyon (çağrı) çalışmasında şuurunun değiştiğini ve birçok konularda bilgilerin kendiliğinden aktığını iddia etmişti. Buna rağmen, Eliphas Levi'nin eserlerinde birçok ezoterik ve okkült konuya açık ve anlamlı açıklamalar getirmiştir, felsefi ve edebi değerler katmıştır. Özellikler maji ve diğer metafizik mekanizmalara akla yatkın izahlar getirmiştir. Çağına önemli bir etkisi olmuştur. Batı ezoterizmin etrafındaki sır perdelerini açma konusunda tam başarı sağlamamışsa da, en azında deneme cesaretini göstermiştir.



	Eliphas Levi'ye göre majinin üç unsur vardır. 1) irade gücü, 2) astral ışık ve 3) tekabül. Bu üçlüye ileride Altın Şafak Cemiyeti dördüncü bir unsur olarak imgelemeye katacaklardı. İrade en önemli unsurdur. Örneğin, Levi'ye göre büyücülerin karmaşık ve bazen de son derece saçma reçeteleri iradelerini belli bir konu üzerinde yoğunlaştırma görevini görür. Astral ışık, Anton Mesmer tarafından ortaya atılan iradeyi hedefine götüren suptil manyetik alandır. Tekabül ise farklı şeyleri birbirine bağlayan suptil bağlardır. Bunlar genelde astrolojiktir. Yani belirli bir ot, tütsü, taş belirli bir gezegene bağlıdır. Dolayısıyla, belirli bir gezegenin etkisinden faydalanmak için, o gezegene bağlı tütsü, renk vs. kullanılır. Bu tabi ki yine bir bilgi değildir ve binlerce yıldır açık veya kapalı bir şekilde dile getirilmiştir, özellikle Aggripa ve Paracelsus'un eserlerinde.



	Teosofiye girip çıkan kişiler arasında Anna Kingsford zamanında kadın hakları için mücadele eden bir feministi. Ayrıca hayvan hakları ve vejetaryenlik uğruna hırslı bir kampanya yürütüyordu. Kalem arkadaşı Edward Maitland ile birlikte zamanında çok beğeni kazanan Batı Ezoterik temalı bir kaç eser yazdılar. Hayranları arasında W.W. Westcott ve S.L. MacGegor Mathers, Kingsford'un kurmuş olduğu Hermetik Cemiyette (Hermetic Society) konuşmacı olarak iştirak ediyorlardı. Bu kişiler daha sonra kendi cemiyetlerini kuracaklardı, kadınların da dahil olabileceği ezoterik inisiyatik bir cemiyet. S.L. MacGegor Mathers Kingsford'a hayranlığını başyapıtı "Kabbalah Unveiled"i ona hitapta bulunarak ve yaşam boyu eşi Moina ile birlikte vejetaryen olarak yaşamlarını sürdürmekle gösterecekti.





Altın Şafak Cemiyetinin Kuruluşu





	"Maji batının yogasıdır"



	Dion Fortune, The Mystical Qabbalah





	1891 yılında, H.P. Blavatsky'nin ölümünden sonra yayınlanan "Teosofi Sözlüğü"nün (11), o zamanın tanınmış Gnostizm ve Hermetizm araştırmacılarından Teosofist G.R.S. Mead'in önsüzü şöyle yazıyor. "Kabala, Gülü Haç veya Hermetik Doktrinlerinde bulunan kelimelerinin açıklanması HPB'nin özel ricasıyla Bro. W.W. Westcott, M.B., P.M. ve P.Z., Rosicrucian (Gül Haç) Genel Sekreteri, Hermetic Order of the G.D. (Altın Şafak Hermetik Cemiyeti) Başkanı tarafından yazılmıştır ve (w.w.w.) olarak işaretlenmiştir." HPB'nin son yıllarında batı kökenli bu ezoterik cemiyetlerle nasıl bir irtibatı olduğu tam olarak bilinmiyor. Ancak Sözlüğünde ona yer verecek kadar itibar göstermişti. Eğer bir kaç yıl daha yaşasaydı nasıl gelişmeler olacağı bilinmiyor, çünkü son günlerinde Altın Şafak cemiyetinin kurucuları ile yakın ilişkiler içindeydi. W.W. Wescott Teosofik cemiyetinde konuşmalar yapıyordu ve birçok HOGD (Golden Dawn/Altın Şafak) üyesi gibi Teosofinin ezoterik bölümünde bulunmuştu. HPB tarafından kurulan bu ezoterik bölüm Teosofinin iç çemberiydi.



	Peki kimdi bu Wescott? Söz edilen bu ezoterik cemiyetler neydi? Tabii ki, yukarıda Dion Fortune'nun açıkladığı gibi Batı Ezoterik Tradisyonu varlığını pek açıkta sürdürmemişti. Bunun başlıca sebebi kilise tarafından hoş görülmemesidir. Kilise her zaman ruhsal konular üzerinde bir tekel kurmaya çalışmıştır. Okkült çalışmaların kökeni Hıristiyanlıktan öncedir, bunun dışında inisiyatik öğretileri her zaman gizli sürdürülmüştür, çünkü her şeyden önce sözlü aktarılır, kişiye özel bir şeydir, tiyatro değil. Ayrıca içerdiği bilgilerin ayağa düşmemesi, anlamayan kişiler tarafından hor görülüp aşağılanmaması diye gizlilik kullanılmıştır. Aşağıda Christien Rosenkreutz efsanesinde bu açıkça ifade edilmiştir. Yine de okkült adeptlerin (üstadlar) her zaman insanları bir şekilde aydınlatmak için bir başeser bıraktıkları söylenir. Böylece gizli öğretiler yavaş yavaş yüzeye çıkar veya en azından yeni adaylara yol gösterilir. Bu faaliyetlerinden dolayı bu adeptlere karşı bazen sert önlemler uygulanmıştır. Agrippa enkizasyonun eline düşmemek için yaşamını şehirden şehre göç ederek geçirmiştir. Giorduno Bruno o kadar şanlı değildi ve ısrarlı bir şekilde ağzını kapalı tutmadığı için, Katolik "kutsal" engizasyona meydan okuduğu için, diri diri yakılmıştı.



	Yakın tarihte Batı Ezoterik Tradisyonunun en ünlü Ezoterik Majikal cemiyeti, Altın Şafak Hermetik Cemiyeti, 1887 yılında Dr. William Wynn Wescott, Dr. Wiiliam Woodman ve Samel Liddell Mathers tarafından kuruldu. Societas Rosicruciana in Anglia (İngiliz Gülü Haç, kısaca SRIA) cemiyeti bünyesinde ortaya çıkmıştı. Her iki cemiyet Gül Haç geleneğini takip etmekteydi. Masonlukla herhangi ilişkim olmamakla beraber, elimdeki kaynaklara göre İskoç Framason derecelerinde Rose-Croix of Heredom diye adlandırılan 18 dereceli bir rit bulunmaktadır. Ancak Gül Haçla ilgili Fama Fraternitas manifestosu 1617 yılında yayımlandı, yani Framasonluğun 1717 yılında kuruluşundan tam yüz yıl önce. Bu broşür cemiyetinin kuruluşunu on dördüncü asra dek getiriyordu. Bilindiği gibi spekültif masonluk kurulduğunda çeşitli ezoterik cemiyetlerin ritleri de bünyesine ilave edildi. Ancak menşei ve içerik olarak her iki cemiyet farklıdır. Fama Faternitas bazı ezoterik cemiyetlere ilham olmuştur, bir çok Gül Haç cemiyetleri türemiştir, ancak hiç bir cemiyet kökeninin gerçekten hakiki Gül Haça dayandığını kanıtlayamamıştır veya en azından böyle kanıt varsa açılamamıştır. Ancak literatürde ve söylentilerde adı geçmeyen ve kendilerini titizlikle saklı tutan cemiyetler de vardır. Avrupa'da 17. asırda kaynak ve isim göstermeden yayınlanan Fama Fraternitas Broşürüne göre, cemiyetin Kurucusu Christian Rosenkreutz adında bir Almandı. Bu durumda ya cemiyet adını kurucusundan aldı, ya da cemiyetin adı takma ad için kullanılmıştır (R.C. = Rose-Croix, Rosy Cross, Gül Haç). Rosenkreutz veya kısaca R.C. on dördüncü yüzyıllarında genç yaşta yetim kalarak bir manastırda yetişmiş, orada iyi bir eğitim alarak Latince ve Grekçe öğrenmiştir. 15 yaşında Kudüs'teki kutsal emanetlere ziyaret etmek üzere bir rahip arkadaşı ile yola çıkmıştı. Ancak arkadaşı Kıbrıs'ta vefat edince tek başına Şam'a gitmişti ve orada tıp ve şifa konusundaki ustalığından dolayı Türkler tarafından dost edinmişti. Onlardan Damkar adında esrarengiz bir yerde ezoterik ve majikal konularında bilgeli üstatların yönettiği bir okulun bulunduğunu işitmiş. Kudüs'e haça gitmekten vazgeçerek Damkar'a gitmeye karar vermiş ve on altı yaşında bunu başarmış. Damkar'a geldiğinde bu okulun üstatları kendisini uzun süredir beklediğini söylemişler ve önceki yaşamı konusunda bilgi vermişler. Bu okulda 3 yıl boyunca okkült bilimleri öğrenmiş ve "M" adında esrarengiz bir kitabı Arapça'dan Latince'ye çevirmiş. Bundan sonra Mısır'a ve daha sonra Fas'a gitmiş. Fas'ta 2 yıl kalarak başka üstatlardan elemental varlıkları (cinler) çağırmaya ve hükmetmeye, ayrıca "İslami Kabalayı" öğrenmiş. Bu konuda daha ayrıntılı bilgi için sitemizdeki Gül Haç Cemiyetinin İslami Menşei başlıklı yazıya bakınız. Ayrıca Fransızca'dan tercüme edilen bu yazının Internet ortamında bulunan yegâne İngilizce'si sadece bizim sitemizde bulunur. R.C.'nin bundan sonraki durağı İspanya'dı. İlk işi üniversitelere giderek o zamanki akademisiyenlere öğrendiği harika bilgileri paylaşmaya çalışmış, ancak onunla alay etmişler. Başka ülkelere de giderek aynı şeyi denediyse de kimse bildiklerinin değerini idrak edememiş. Bundan sonra R.C. büyük bir hayal kırıklığı ile Almanya'ya dönmüş ve beş yıl inzivaya çekilmiş. Bu sürede bildiklerini yazmaya başlamış ve 5 yıllık sürenin sonunda birileri ile bilgisini paylaşma ihtiyacını duymuş ve yavaş yavaş etrafında Gül Haç (Rose Croix, Rosy Cross, vs.) Kardeşliği oluşturacak müritler toplamış, mabetlerini inşa etmişler, yeni inisiyeler almışlar ve çeşitli ülkelere misyon göndermişler. Korudukları bilgiler arasında simyanın sırrı filozof taşının imalı, metallerin dönüşümü, özel majikal bir dil, insanlar arasında istediklerinde görünmeden dolaşabilme sırrı, okkült bilgeliklerini aktaran büyük bir sözlük. Uzun ömrün sırlarından yararlanıp 150 yaşına gelen Rosenkreutz'in ölümü yaşlılıktan değil, fakat yaşamdan bıktığı içinmiş ve öldükten sonra mabedin yanında gizli bir yere gömülmüştü. Aradan 120 yıl geçtikten sonra büyüyen kardeşliğin üyeleri binada tadilat ve genişletme çalışmalarında bulunurken R.C.'nin mezar odasını bulmuşlar. Burada R.C.'nin cesedi herhangi bir çürüme belirtisi göstermeden yatıyormuş. Üzerinde gizli tutulan bir yöntemle sürekli yanan bir ışık varmış ve başka harika aletler varmış. Elinde esrarengiz "T" kitabı varmış. Bunun üzerine kardeşlik halka daha çok açılarak, daha çok üye kazanmaya karar vermiş ve Fama Fraternitas manifestosu ve broşürü böylece yayınlanmış. Bu yayında dünyanın durumundan endişe duyduklarını ve genel bir reformun gerekli olduğunu; kardeşliği katılmak isteyen aydın kişilerin bir şekilde kendilerini beyan etmelerini, uygun kişilerin kardeşliğe dâhil edileceklerini belirtirler. Bu sıralarda bir çok kişi başvurur ancak bilindiği kadarıyla hiç bir tepki gelmez veya gelirse de temas kurulan kişiler bundan söz etmezler. Ancak broşürün etkisi yüzyıllardır sürer. Birçok Gül Haç cemiyeti kurulur. Çoğunun kökeni bellidir ve Gül Haç ile herhangi bir ilgileri yoktur. Buna rağmen, özellikle simya çevrelerinde bu tarihlere rastlanan belirli bazı Gül Haç belirtileri görmek mümkündür. Daha sonra, Sabatay Sevi Kabalasından etkilenen ve bir Gül Haç kuruluşu olan Asya Kardeşleri gibi bazı ilginç hareketler ortaya çıkmıştı. Asya Kardeşleri birçok Avrupa şehriyle birlikte İzmir ve İspahan gibi şehirlerde de toplanıyorlardı ve üyeleri arasında Müslüman Türk ve Acemleri de alıyorlardı. Asya Kardeşlerinin Altın Şafak Cemiyetinin köklerinden biri olduğu konusunda bazı kanıtlar olduğu söylenir. Bunun haricinde bazıları günümüze dek devam eden birçok Gül Haç Cemiyeti, bu çok karmaşık ve belirsiz bir konudur ve belki bu konuda ileride bir yazı yayınlarız.



	İngiliz Gül Haç Cemiyeti, S.R.I.A.'nın kurucusu Robert Wentworth Little (1840-1878), 1865 yılında Framason arşivlerinde bazı el yazmaları bulduğu söylenir. Bu el yazmaları efsanevi Gül Haç cemiyetlerinden birinin inisiyasyon ritüellerini içeriyormuş. Bunun üzerine kendisi hermetik bilimler, simya ve ezoterizm ile ilgilenen yüksek dereceli masonların bir araya gelebileceği bu cemiyeti kurmuştu. Bazı yine bulgulara göre Little, arkadaşı Framason Hughan ile Edinburgh kentinde Anthony O'Neal Haye tarafından bir İskoçyalı Gül Haç cemiyetine inisiye olmuşlardı(12). Bu cemiyet konusunda fazla şey bilinmiyor ancak sonradan Societas Rosicrucaina in Scotia isimini almış. Bu arada, benzeri cemiyetler çeşitli şehirlerde türemişti, örneğin Societas Rosicruicana in Boston gibi.



	Üyelerinden Kenneth H. MacKenzie kapsamlı "Masonik Ansiklopedi"nin (Royal Masonic Cyclopaeida) yazarıydı. Onu bilinmeyen konulara iten ölüm sonrası ile ilgili geçirdiği bir deneyimdi. Arkadaşı Buckley ile bir anlaşma yapmıştı, kim önce ölürse arkadaşına gözükecekti. Böylece ölüm ötesi yaşamın olup olmadığını diğer arkadaşına açıklayacaktı. Buckley 30 yaşında ölmüştü. Kısa bir süre sonra ölümünden haberi olmayan MacKenzie'nin önünde kendisine anlamlı bir şekilde bakan arkadaşının suretini aniden gözükmüş ve bir süre sonra esrarengiz bir şekilde ortadan kaybolmuş. Daha önce bir agnostik olan MaKenzie kendini doğa-üstü ve okkült konuları araştırmaya koymuş. Mükemmel Fransızca ve Almanca'ya sahip MacKenzie, Fransa'ya giderek Eliphas Levi'den ders almış. Daha sonra Avustralyalı Kont Apponyi tarafından Gül Haç inisiyasyonlarını aldığı kaydedilmektedir. G.D.'nin (Altın Şafak Hermetik Cemiyeti) kurulmasına neden olan el yazmasının ondan kaynaklandığı konusunda güçlü bir varsayım vardır.



	MacKenzie'nin ölümünde arkadaşı okkültist ve durugörür Frederick Hockley kitaplarının bir kısmını devralmıştı. Hockley bir çok ezoterik ve okkült kitap toplamıştı ve 1885'te öldüğünde bazı evraklarını MacKenzie'nin yakın dostu rahip A.F. Woodford'a bırakmıştı. Bunların arasında baştan sona şifreli garip bir Gül Haç el yazması vardı. Bu el yazmayı Woodford üyesi olduğu SRIA'nın başkanı W.W. Westcott'a vermişti. Wescott el yazmasındaki şifreyi hemen tanımıştı. Bu Rahip Johann Trithemius'ün eseri Polygraphia'da verilen gizli bir şifreydi ve Mather'in yardımıyla çözüp kağıda döktüler. Bu el yazma bazı Gül Haç ve kabalistik ritüeller ve bilgiler açıklıyordu. Ayrıca majikal ismi Sapiens Dominabitur Astris veya Soror S.D.A. olan Anna Sprengel adında bir bayan Gül Haç adepti (üstadı) tarafından yazılmış, Almanya'da Nuremburg veya Stuttgart adresi bir mektup vardı. W.W. Westcott bu bayana mektup yazmıştı ve karşılıklı görüşmeler sonucu Londra'da Alman ana loca Die Goldene Dämmerung'den az çok bağımsız Isis Urania Mabedi kurma yetki belgesini (charter) aldığını iddia etti.



	Bu arada el yazmasında verilen ritüel ve bilgileri temel alarak Mathers'e yeni inisiyasyon ritüeller yazma görevini verdi. Westcott ve Mathers geniş bilgilerine dayanarak birçok ezoterik konuda kapsamlı eğitim veren yeni bir cemiyeti kurdular, böylece yakın zamanların en ünlü Majikal cemiyeti Altın Şafak Hermetik Cemiyeti (the Hermetic Order of the Golden Dawn) doğmuştu. Cemiyet menşei olarak özellikle Almanya olmak üzere, kıta Avrupa'daki Gül Haç Cemiyetinden el aldığını iddia ediyordu. Hem S.R.I.A. hem de G.D. üyesi ve G.D. devamı olan Stella Matutina başkanı olan Dr. Robert William Felkin'e bu konuda şöyle diyor: "1880 yılında önce Orta Avrupa'daki gizli Gül Haç Kardeşliği kişisel eğitmeye uygun buldukları adayları büyük titizlikle seçiyorlardı. Bu öğrenciler için onlar kişisel sorumluluk taşıyorlardı. Seçilen bu öğrenciler sonradan dış örgütte verilen teorik geleneksel bilgiyle talimat görüyorlardı. Üç dört yıllık yoğun çalışmadan sonra Cemiyetin Üstatlarına sunuluyordular, eğer sınavları geçip onay görürlerse Roseae Rubeae et Aureae Crucis Cemiyetine inisiye ediliyorlardı." Ancak Orta Avrupa'da siyasi iklimin ısınması ve İngiltere'nin nispeten daha ılımlı ve demokratik bir ülke oluşu onların İngiltere'de az çok halka açık bir dış cemiyetin açılmasına sıcak bakmalarına neden olmuştur.



	Kurucuları arasında Dr. William Wynn Wescott, Kraliçeye bağlı bir adli tıp uzmanıydı, majikal adları veya motto'ları Sapere Aude ve Nom Omnis Moriar (S.A. ve N.O.M) idi ve S.R.İ.A. - İngiliz Gül Haç Cemiyetinin (Societas Rosicruciana in Anglia) başkanıydı (Supreme Magus), Quator Coronati adlı Masonik bir araştırma locasının Üstad-ül Muhteremiydi ve daha önce belirttiğimiz gibi Hermetik Cemiyeti ile Teofosofik Cemiyetinin faal üyelerindendi. Birçok Kabalistik ve Hermetik eseri yazmıştı ve tercüme etmişti. İbranice'den tercüme ettiği "Sepher Yetzirah" (Oluşum Kitabı - Elli Zihin Kapısı ve Otuz İki Hikmet Yolu ile) en önemli ve en eski kabalistik eserler arasında yer alır. "Sayılar, Okkült Güçleri ve Mistik Erdemleri" kitabını ve birçok önemli makale yazmıştı. Bunun dışında birçok hermetik, simya, kabalistik eseri yayınladı. Birçok eseri Teosofik yayınevi tarafından yayınlanan ve editörlüğünü yaptığı Collectanea Hermetica(13) eserinde bulunur.



	Diğer kurucu S.L. MacGregor Mathers, "MacGregor" soyadını sonradan alarak bu eski İskoç aşiretine bağlı olduğunu iddia etmişti. MacGregor'lar birkaç yüzyıl önce İngiliz Kraliyette karşı İskoç asılı Stuart'leri destekledikleri için ya sürgüne, ya da isim değişikliğine itilmişlerdi. Ataları arasında yakın zamanda filmi çekilen ve Liam Neeson'un oynadığı Rob Roy (MacGregor) vardı. Mathers'in aldığı Majikal "motto" (ezoterik cemiyetlerde kullanılan takma ad) MacGregor'ların aile sloganı, İskoç dilinde "asil bir ırktan geliyorum" anlamına gelen "S Rhiogial Ma Dhream" (S.R.M.D.) idi. Mather'in tercüme ettiği kitaplar arasında: The Qabbalah Unveiled (En önemli Kabalistik eserlerden biri olan Zohar'ın Knorr von Rosenroth'e kısmi Latince tercümesinin İngilizceye tercümesi)(14), Kral Süleyman'ın Anahtarı(15); Kral Süleyman'ın Goetia Kitabı(16); Armadel Grimoire'ı(17); Majisyen Abra Melin'in Kutsal Maji Kitabı, 1458 yılında Yahudi Abraham tarafından oğlu Lamech'e aktarıldığı şekilde(18). Mesleği icabı bir kenara çekilen Westcott yerin S.L. MacGregor Mathers cemiyetin okkült kapsamını hayal edilmez boyutlara getirecekti. Bu arada bu eserlerin çoğunu ve Altın Şafak Hermetik Cemiyeti üyeleri tarafından yazılan birçok eseri İngilizce olarak web sitemizin İngilizce bölümündeki kütüphane (Library) bulmak mümkündür. Ayrıca Mathers konusunda Mathers ve Gizli Üstadlar adlı yazımızda ayrıntılı bilgi bulmak mümkündür.



	W.R. Woodman Cemiyetin kuruluşunda bir süre sonra 1891 yılında öldü. Wescott onun için kendisi gibi adli tıp uzman olan Woodman için İngiltere'nin en yetkin İbrani Kabala uzmanlarından biri diye anmıştı. Woodman, Westcott'u elle almış ve eğitmiş, aynı şekilde Westcott daha genç olan Mathers'e yardımlarda bulunmuş. Woodman ayrıca Westcott'tan önce S.R.I.A.'nın başkanıydı.



	Altın Şafak üyeleri arasında pek çok tanınmış kişi vardı. Bazıları okkült eserler bırakmışlardı örneğin A.E. Waite ezoterizm ve okkültizmle ilgili her konuda sayısız kitap yazmıştı, onu hazırladığı Waite Rider Tarot destesinden tanırız (aslında bu desteye "Waite Rider" değil de sadece "Waite" demek gerekir. "Rider" kartları basan yayınevinin adıdır. Kartların böyle anılması gerçekten tuhaftır). Pamela Colmann Smith tarafından resmedilen bu tarot destesi dünyanın en popüler ve en çok kullanılan tarot destesidir. Ancak, gerçek Altın Şafak tarot kartı değildir. Waite yemini bozmamak için Altın Şafak tarafından kullanılan şema ve sembolleri vermemiştir. Altın Şafak Cemiyetinin en ünlü üyesi, İngiltere'nin en ünlü şairlerinden İrlanda asıllı William Butler Yeats'ti. Yeats Altın Şafak'ın faal bir üyesiydi ve okkültizm yaşamında önemli bir rolü vardı. Diğer ünlü üyeleri arasında majisyenler Aleister Crowley, Arnold Bennett, Dr. Felkin, Paul Foster Case, Francis (Israel) Regardie'yi farklı bir yazımızda değineceğiz.



	Altın Şafak Cemiyeti, masonluk gibi kuruluşlardan farklı olarak kadınlara da açıktı. Din ve ırk farkı gözetmeyen bir ezoterik okuldu ve ezoterik okulların esaslarına uyarak kişilerde herhangi bir sınıfsal veya parasal ayrımcılığı, sosyal imtiyazı dikkate almazdı. Üyeleri arasında Arnold Bennet gibi bilgili ve yetenekli fakat parasız üyeler de vardı. Başkan Mather'de bir kasabın oğluydu ve ilk başlarda Westcott'un yardımıyla geçiniyordu. Ünlü kadın üyeleri arasında Florence Farr, o zamanın meşhur tiyatro sanatçılarından. Yeats ve Bernard Shaw ile yakınlığından tanınır. Florence Farr'da aktif bir üyeydi ve ilginç çalışmaları vardı. Mısır Majisi kitabı (Collectanea Hermetica(13) içinde) zamanından ileriydi. Yakın tarihte Enokyan Maji(19) ve Sembolizm konusunda yazıları yayınlandı. Moina veya Mina Mathers, Macgeror Mathers'in Musevi asılı karısı Altın Şafak Cemiyetinin ilk Mabedi (Altın Şafakta loca ismi kullanılmaz, toplantı ve ritüel lokallerine Mabet denir) kayıt olan 5. üyeydi. Kendisi filozof Bergson'un kardeşiydi ve ilerde MacGegor Mathers'in ölümünden sonra bir süre G.D. başkanlığı yürüttü. Maud Gonne W.B. Yeats'in yakın dostuydu ve aralarında yıllar süren platonik bir ilişki olduğu söylenir. Birçok Altın Şafak üyesi gibi Kelt (İrlanda, İskoçya ve Galler) kökenliydi. Daha sonra İrlanda'nın İngiltere'den bağımsızlığı için çeşitli faaliyetlerde bulunmuştu. Gerçek adı Violet Firth olan Dion Fortune ikinci nesil G.D. inisiyeleri arsında yer aldı, daha sonra kendi okkült cemiyeti kurdu, Society of the Inner Light (İçsel Işık Cemiyeti). Muhtemelen Westcott tarafından hazırlanan Cemiyetin tarih bildirgesi şöyle yazar:



	"The Hermetic Order of the Golden Dawn, üyelerine Okkült bilimleri prensiplerini ve Hermes'in Majisi öğretildiği Hermetik bir Cemiyettir. Son asrın ikinci yarısının başında Cemiyetin İngiltere ve Fransa'da bazı önemli adeptleri ve başkanları vefat etmiştir ve ölümleri Mabet çalışmalarda geçici bir boşluk yaratmıştır.



	"Cemiyetimizde önde gelen Adeptler arasında Eliphas Levi, modern Fransız adeptlerin en büyüğü; Ragon, bir kaç okkült kitabın yazarı; Kenneth M. MaKenzie, ünlü ve kapsamlı Masonik Ansiklopedinin yazarı ve el yazmaları büyük itibar gören kristalle durugörü yeteneğine sahip Frederick Hockley vardı. Bu ve günümüzün diğer Cemiyet Adeptleri bilgilerini ve güçlerini eşit değerde ve hatta daha da görkemli kişilerden devralmışlardır. Onlar gerçekten el almışlardır ve Teosofik doktrin ve sistemleri, Hermetik bilimleri ve yüksek simyalarını Almanya'daki Fratres Rosae Crucis (Gül Haç Kardeşliği) uzanan bir dizi pratik araştırmacılardan bize aktarmışlardır. Bu kardeşlik de yaklaşık 1398 yılında Christian Rosenkreutz tarafından kurulmuştur...



	"Gül Haç mistik dirilişi daha eski olan Kabalistik Rabilerin ve çok daha da kadim Mısır gizli bilgisinin sadece yeni bir gelişmesiydi, zira Tevrat'tan öğrendiğimize göre Yahudi dininin kurucusu Musa "Mısır gizli bilimlerinde bilge", yani inisiyeydi."(21)

	Cemiyetin nihai amacı kişiyi "insan üstü" ("more than human") bir konuma getirmektir ve kişinin yüksek benliği ile birleşmesini sağlamak, G.D.'nın renkli ve edebi dilinde buna "kutsal koruyucu meleğin bilgisine varmak" olarak telaki edilirdi. Bu da aynı zamanda Yoganın amacı, unutmamak gerekir ki "yoga" kelimesi Hint Avrupa kökenli dillerinde birleşme anlamına gelen Yug, Yoke gibi kelimelerle aynı anlamı taşır. Adından anlaşılabileceği gibi Cemiyet olarak çevirdiğimiz "order" kelimesi düzen demektir ve belirli kurallara bağlı cemiyet anlamına gelir. Batıda gerçek ezoterik cemiyetler her zaman loca sistemini kullanırlar, çünkü loca sisteminde kişi değil sistem ön plandadır. Bir "order" ve kült arasındaki fark budur. Bir kült kuvvetli bir kişi tarafından kurulur ve etrafında kolayca yönetebileceği zayıf insanları toplamaya çalışır. Bir "order" ise tam tersine kendi ayakları üzerinde durabilen güvenilir, olgun ve erdemli kişileri arar. Bu kişiler order ve kardeşliğin bir parçası yetki ve kıdemlerine göre olup pay sahibi olurlar. Hermetik sözcüğü diğer yazılarımızda açıkladık ve yelpazenin geniş tutulması, kadim ve evrensel bilgeliği içerdiğini gösterir. Golden Dawn yani Altın Şafak derin anlama gelen bir sözdür. Altın Şafak Golden Dawn'ın beşinci inisiyasyonunda Adeptus Minor derecesine girmeyle ilgilidir. Daha önceki dört inisiyasyon dört elemente tekabül eder, Adeptus Minor inisiyasyonu ile kişide kalp merkezi uyanışıyla egosunu aşması ve ruhsal özelliklerinin kaynağı üst-benliği ile temas kurmasını simgeliyor. Artık kişi bir adepttir ve ikinci cemiyet Roseae Rubeae et Aureae Crıucis Cemiyetine inisiye olur. Bir de Gümüş Yıldız olarak tanınan üçüncü cemiyet vardır, popüler görüşe göre bu cemiyette sadece "görünmez şefler", Yüce Beyaz Kardeşliğin üstatları bulunur ve bütün gerçek ezoterik cemiyetlere yön verirler, zaman zaman misyon da yüklenirler. Ancak üçüncü cemiyetin gerçek anlamı yüzyıllardır varlığını korumuş yüksek seviyede okkült bilgileri taşıyan, en üst derecelere vakıf bir grup olduğu da söyleniliyor. İnsanlığın henüz bu bu bilgileri kullanacak seviyeye ulaşmadığı da ima edilir.

	Altın Şafak tarihçisi Ellic Howe "Golden Dawn Majisyenleri" adlı eserini şöyle başlıyor: "İlk başta şunu açıklayım, bir okkültist veya "majisyen" değilim. Bu kitap, astroloji, simya, kabala, ritüel maji vs. gibi kadim Hermetik inançların inatlı sürekliliğinin modern tarihi (genelde 1820 sonrası) üzerinde uzun süreli ilgimim bir yan ürünüdür... daha önce hiç bir okkült kardeşlik benzeri (a) majikal teori ve pratik öğretileri, (b) karmaşık ve ilginç hiyerarşi sistem ve (c) etkin bir şekilde cemiyetin kapsamlı sembolizmi bütünleştiren dokuz [inisiyasyon] ritüel sunmamıştı. Golden Dawn sisteminde Kabalistik Hayat Ağacı, astroloji, simya, Tarot kartları vs. gibi değişik sembolik sistemlerin dahiyane bir şekilde eşleştirildikleri bir "gizli bilgi" külliyatına karşılaşıyoruz. 1890'lı yıllarda Golden Dawn, Theoricus Adeptus (Teorik Üstad) derece lisansı veren ve sıkı sınavlar içeren Hermetik bir üniversiteye eş değerdeydi. Bu sentezin önemli bir kısmı her bakımdan olağanüstü biri olan Samuel Liddell MacGregor Mathers'in eseriydi... 1890'lı yıllarda Golden Dawn'a katılanlar "gizli" veya "terk edilmiş" bir bilgi külliyatına erişim sağlıyorlardı. Bunun bazı bölümleri insanların "Kadim ve Ezeli Bilgeli" (Perennial Wisdom) dediklerine ait olup, batıda çağcıl karşılığı yoktu. Teosofik Cemiyetinin sunacağı herhangi bir şeyden çok daha incelikli, düzenli ve geliştirilmiş olduğu da kesindir. Bu açıdan Mathers ve Westcott'un tasarladıkları Altın Şafak Hermetik Cemiyeti oldukça etkileyiciydi."(22)

	Kuruluşundan sonra Altın Şafak olaylı günler yaşayacaktı. Yazımızın 2. ve 3. bölümlerinde bunlara değineceğiz, ayrıca öğretileri konusunda bilgi vereceğiz. İleride bazı öğretileri olduğu gibi aktaracağız, ancak tamamı oldukça yüklü bir külliyat oluşturuyor (açıklamaları ile 2000 sayfadan fazla). 1937 yılında sırları ve iç örgüt edebiyatının önemli kısmı açıklanıp basıldı, daha sonra başka bilgiler de ortaya çıktı, ayrıca münferit araştırmalar yapıldı. Bunun dışında, öğretilerin gün ışığına çıkmamış bölümleri var. Bunlarda günümüzde aktif Altın Şafak mabetleri olarak faaliyet edenlerin çoğunun dahi hayal etmediği boyutlar olduğu söylenir. Örneğin, simya ve doğu ezoterizmin derin sırlarını içerdiği konusunda imalar vardır. Bu konuda ilginç bir yazımız vardır: Gül Haç Simyası ve Altın Şafak Cemiyeti

	Ayrıca Altın Şafak. Batı'da tek ezoterik okul da değil, Fransız ve Alman örgütler dışında ayrıca Lüksor Işık Kardeşliği vardır, Aurum Solis, Eulis, O.T.O. ve kendilerini oldukça iyi gizlemiş başka okullar da vardır. Bunların çoğunun faaliyetleri günümüze dek devam etmektedir. Golden Dawn günümüzde birçok yeni ezoterik cemiyetin kuruluşuna malzeme olmuştur. Örneğin Batı'da G.D. kökenli bir cemiyet İslami ve Orta Doğu kökenli majiyi ön plana almıştır. G.D. cemiyetinden kovulan Dion Fortune "Society of the Inner Light" cemiyetini kurmuştu. G.D.'nin cinsel maji (Tantrik) sırlarını açıkladığı için üyelikten çıkarılan Paul Foster Case, Altın Şafak cemiyetinden öğrendikleriyle kendi cemiyeti B.O.T.A.'yı (Builders of the Adytum) kurmuştur. Aynı şekilde, Aleister Crowley de A.A. (Gümüş Yıldız, genelde Latince Argentenium Astrum olarak bilinir, ama aslında inisiyeleri tarafından Grekçe aynı anlama gelen Astron Argon olarak bilinir) kurmuştu(23).





Konu ile ilgili Mevcut Türkçe Kaynaklar


	Hazırlayan Kemal Menemencioğlu





Teosofi:


	Dzyan Kitabı (Kadim Kutsal Öğreti)- Bilim Araştırma Merkezi Yayınevi, İstanbul, 1980. (1800 sayfalık Gizli Doktrin bu ince kitabın açıklamasıdır. HPB'nin en önemli kaynak eseri)

	Gizli Kadın Cemiyetleri, Marianne Monestier, Çev. Matilda Sakar, Okat Yayınevi, Ankara, 1966 (yeni baskısı vardır)

	Düşünce Şekilleri, Dr. Annie Besant ve C.W. Leadbeater, Çev. Yavuz Keskin, Ruh ve Madde Yayınları, İstanbul,1988

	Şakralar, C.W. Leadbeater, Çev. Yavuz Keskin, Ruh ve Madde Yayınları, İstanbul, 1988 (Şakra çakranın Fransızca telaffuzudur)





Krishnamurti:


	Jiddu Krishnamurti'nin toplu eserleri Ayna Yayınevi, Istanbul: İlişki Üzerine, 1999, Çev. Nedime Volkan, Doğa ve Çevre Üzerine, Çev. Nurgül Demirdöven/Deniz Demirdöven, 1999, Zihin ve Düşünce Üzerine, Öğrenme ve Bilgi Üzerine, Tanrı Üzerine, Korku Üzerine, vs.





Gurdjieff:


	Gelen İyiliğin Habercisi, G.İ. Gurdjieff, Çev. Ömer Çavuşoğlu, Ruh ve Madde Yayınları, İstanbul, 1990

	İnsanın Gerçeği, P.D. Ouspensky, Çev. Ali Belbez, Erol Konyalıoğlu, Ruh ve Madde Yayınları, İstanbul, 1989 (bu kitap bire bir tercüme olmayıp, bir çok bölümler çıkarılmış ve diğerleri yeniden düzenlenmiştir)

	"Şuur" Gerçeğin Araştırılması, P. D. Ouspensky, Çev. Nurgün Karaçaylak, Ruh ve Madde Yayınları, İstanbul, 1995

	İnsanın Bilinmeyen Psikolojisi, P. D. Ouspensky, Ruh ve Madde Yayınları, İstanbul

	Dördüncü Yol, P.D. Ouspensky, Ruh ve Madde Yayınları, İstanbul

	Kendini Bilmenin Temelleri, Harry Benjamin, Çev. Sezin Doğan, Ruh ve Madde Yayınları, İstanbul, 1995

	Ne için Yaşıyoruz, J.G. Bennet, Çev. Müzehher Karzeg, Ruh ve Madde Yayınları, İstanbul, 1997

	Yeni Çağ Toplumun İhtiyaçları, J.G. Bennet, Çev. Nurgün Karaçaylak, Ruh ve Madde Yayınları, İstanbul, 1997





Dion Fortune:


	Ölüm Kapısından Geçiş, Dion Fortune, ÇevirenDr. Demir Özdeş, İnkilap Kitabevi, İstanbul, 1999 Sitemizde kitap yorumu

	Aşkın ve Evliliğin Ezoterik Felsefesi, Dharma, Samsara, İstanbul, 2001

	Gizli Doktrin, Dion Fortune, sitemizde e-kitap

	Kutsal Merkezler, Dion Fortuen, sitemize e-makale





Altın Şafak:


	Sitemizde geniş kaynaklar listesi





Genel:


	Büyünün, Cadılığın ve Okkültizmin Tarihi, Dharma, Samsara, İstanbul, 2001





Kaynakça


	1) In Search of the Miraculous, Fragments of an Unknown Teaching , P.D. Ouspensky, Harcourt, Brace and Comapny, New York, 1949

	2) The Voice of Silence, Being Extacts from the Golden Precepts, H.P. Blavatsky, Quest books, Wheaton, Ill. 1992

	3) Isis Unveiled, A Master Key to the Mysteries of Ancient and Modern Science and Theology, H.P. Blavaatsky, Theosophical University Press, Pasendea, Calif. (1877) 1960

	4) The Secret Doctrine, The Synthesis of Science, Relşigion and Philosophy, H.P. Blavatsky, Theosophical University Press, Pasendea, Calif. (1888) 1963

	5) Meetings With Remarkable Men, George Ivanovitch Gurdjieff, E.P. Dutton, New York, 1963

	6) Sane Occultism, Dion Fortune, The Aquarian Press, London, 1967

	7) The Magus or Celestial Intelligencer, Being a Complete System of Occult Philosophy, Francis Barrett, The Aquarian Press, London, 1989

	8) Transcendental Magic, Its Doctrine and Rituel, by Eliphas Levi Translated and annoted and introduced by A.E. Waite, Samel Weiser, Maine, (1896) 1972

	9) History of Magic Including the Clear and Precise Expoisiton of Its Procedure, Rites and Mysteries, by Eliphas Levi, Rider and Co.. London, (1913) 1957

	10) The New Encyclopedia of Occultism, Lewis Spence, Citadel Press, New York, (1930) 1996

	11) The Theosophical Glossary, H.P. Blavatsky, The Theosophy Company, Calif. (1891) 1971

	12) Pilgrims of the Night, Pathfinders of the Magical Way, Lars B. Lindholm, Llewellyn, Minn., 1993

	13) Collectanea Hermetica, William Wynn Westcott, Samuel Weiser, Maine, 1998

	14) The Kabbalah Unveiled, Containing the following Books of the Zohar, the book of the concealed Mystery, The Greater Assembly, The Lesser Assembly, Translated into English from the Latin version of Knorr von Rosenroth, and collated with the original Chaldea and Hebrew text by S.L. MacGegror Mathers. Routledge & Kegan Paul, London, 1975

	15) The Key of Solomon the King (Clavicula Salomonis), Now first Translated and Edited from the Ancient Mss. in the British Museum by S.L. MacGegror Mathers. Routledge & Kegan Paul, London, 1981

	16) The Goetica, the Lesser Key of Solomon the King, Legemeton, Book 1, Clavicula Salomonis Regis, translated by S.L. MacGegror Mathers., edited, annoted, Introduced and Enlarged by Aleister Crowley, Samuel Weiser, Maine, 1995

	17) The Grimoire of Armadel, Tranlated and Edited from the ancient manuscript in the Library of the Arsenal, Paris, by S.L. MacGegror Mathers. Routledge & Kegan Paul, London, 1980

	18) The book of the Sacred Magic of Abra-Melin the Mage, as delivered by Abraham the Jew unto his son Lamech, A Grimoire of the Fifteenth century by S.L. MacGegror Mathers. The de Laurence Comapny, Chicago, 1948

	19) The Enohian Experiments of the Golden Dawn, The Enochian Alphabet Clairvayantly Examined, by Floerence Farr, Holmes Publishing Group, WA, 1996

	20) The Magic of a Symbol, by Floerence Farr, Holmes Publishing Group, WA, 1996

	(21)What You Sould Know About the Golden Dawn, by Israel Regardie, New Falcon Publications, 1993.

	(22) Magicians of the Golden Dawn, Ellic Howe, Routledge & Kegan Paul, London, 1972

	(23) The Mystical & Magical System of the A:.A:., The Spiritual System of Aleister Crowley & George Cecil Jones Step-by-Step, by James A. Eshelmann, The College of Thelema, Los Angelos, Calif., 2000



	Faydalanan Diğer Eserler

	Dictionary of the Supernatural, Peter Underwood, Harap, London, 1978

	Madame Blavatsky's Baboon, Peter Washington, Secker and Warburg, London, 1993

	(H.P.B Resmi): Madame Blavatsky, John Symonds, Odhams Press Limited, 1959

	(Annie Besant Resmi) When Daylight Comes, A Biography of H.P. Blavatsky, Howard Murphet, Quest Book, Wheaton, Ill, 1975

	(C.W. Leadeater Resmi) Encyclopedia of the Unexplained, Richard Cavendish (editor), Routledge & Kegan Paul, London and Henley, 1974

	(Gurdjieff ve Dans Resimleri) Teachings of Gurdjieff, The Journal of a Pupil, C.S. Nott, Routledge and Kegan Paul, 1961

	(Rudolph Steiner Resmi) Rudolph Steiner, Johannes Memelben, Henry Goulden, 1975

	Eliphas Levi and the French Occult Revival, Christopher McIntosh, Rider and Comapny, London,1972

	(G.D. Resimleri) The Golden Dawn Scapebook, The Rise and Fall of a Magical Order, R.A. Gilbert, Samuel Weiser, 1997

	(G.D. Resimleri) Woman of the Golden Dawn, Mary K. Greer, Park Street Press, Vermont, 1995

	Sword of Wisdom, MacGregor Mathers and the Golden Dawn, Ithell Colquhoun, G.P. Putnam's Sons, New York, 1975

	Rebirth of Magic, Francis King and Isabel Sutherland, Corgi Books, 1982

	Ritual Magic in England, 1887 to the Present day, Francis King, Nel Paperback, 1972 Copyright © 2001 hermetics.org .





Bölüm 2


	Günümüzde Maji ve Altın Şafak





Golden Dawn Majisi


	"Yükselme arzusu olan... zihninin çalışma ve bilgi toplama mekanizmasını mükemmelleştiren evrime karşı borcunu tanıması gerekir. Daha sonra, meditasyonla kendisini sadece şuurlu bir şekilde eleştiren ve gözlemde bulunan biri olarak değil, aynı zamanda kendi dışında durup maskesinin başkaları tarafından nasıl algılandığını görmeye çalışır - başkalarının bilincinin bir parçası, başkalarını etkileyen, başkaları tarafından eleştirilen ve gözlenen biri olarak görür... Kelimeler ve kelimelerin gücü üzerinde tefekkür eder.. Kelimelerle beşeri iletişimin iyi ve kötü yanları üzerine, [Altın Şafak] Cemiyetin sessizlik üzerinde önemle durmasını idrak eder. Gerçek majisyen aletlerini bilmeli, sessizlik anlarında kelimeleri onlardan biri olarak görmelidir."





Golden Dawn Külliyatı(1)





	Hermetic Order of the Golden (Altın Şafak Cemiyeti, kısa olarak G.D. veya HOGD), tarihi ve menşei konusunda Bölüm 1’de kısaca değindik. Kökenini efsanevi ve reformcu Gül+Haç hareketine iliştirmesi ve dolayısıyla haç sembolizmin kullanmasına karşın, Golden Dawn öğretilerin temeli belirli bir dine değildir ve eklektik majikal ve okkült geleneksel sistemlere dayanır. Internet'te Golden Dawn konusunda Sıkça Sorulan Sorular sayfası çıkaran Steven Cranmer'e göre "Hıristiyanlığın etkisinden kaçınanlar için Golden Dawn çalışma sistemi her türlü görüşe de hitap etmektedir, Musevi Kabalası, İslam, Hinduizm, Mısır ve Grek Misterleri, ve hatta Keltik mitleri dahi bir yerde içine işlenmiştir."(2) Şüphesiz ki, esas Altın Şafak Cemiyetinin kırk yıl gibi kısa ömrü olmasına karşın, modern majiye katkısı çok büyüktür ve eşsizdir. Bundan dolayı Francis King ona "Pınar" demişti(3). Altın Şafak öğretileri birçok cemiyet için malzeme oluşturacaktı. Aleister Crowley G.D.'den ayrılarak O.T.O başkanı olacaktı ve Altın Şafak sistemine tıpa tıp benzeyen A.A. cemiyetini kuracaktı. Moina Mathers'in izniyle İçsel Işık Cemiyetini (Society of the Inner Light) G.D.'a aday bulmak için bir dış halka olarak kuran Dion Fortune de kitaplarında fazla sır açığa çıkardığı iddiasıyla ve "aurasında gerekli işaretler eksik" olduğu için Moina Mathers tarafından kovulacaktı. Ancak cemiyeti halen devam etmektedir. Paul Foster Case de Amerika'ya dönerek B.O.T.A.'yı (Builders of the Adytum) kuracaktı. Fakat asıl bomba patlamak üzereydi.

	Üç yıl Aleister Crowley'nin yanında müridi ve sekreterliğini yapan, bir süre de Dion Fortune'ın yanında kalan, 1907 doğumlu Musevi İngiliz kökenli bir Amerikalı, Francis Regardie (daha sonra bir William Reich terapisti olacaktı ve Dr. Israel Regardie olarak bilinecekti - sitemizde Israel Regardie, Psikoterapi ve İnisiyasyon yazısına bakınız ) 1932 yılında Kabala öğretilerini özetleyen, güncel ve ezoterik yönlerini sarih bir dilde açıklayan "Nar Bahçesi"(4),ve hemen ardından "Hayat Ağacı"(5) adında bir kitap yayınladı. "Hayat Ağacı" kitabı maji konusunda oldukça kapsamlı bilgi içermekle beraber, majinin çağdaş dünyadaki yerini çok iyi şekilde savunuyordu. Birçok G.D. sırrını açıklayan kitap sanki 26 yaşındaki bir yazarın çok ötesinde bilgi ve deneyimini taşıyordu. Sonunda bu kitap, Golden Dawn cemiyetinin devamı olan Stella Matutina cemiyetinin 1934 yılında kapılarını genç yazara açarak davet edilmesini sağlamıştı(6). Regardie'nin cemiyette yükselişi hızlı oldu, ancak cemiyeti yöneten kişilerden pek hoşnut değildi ve 1937 yılında G.D.'ın temel "bilgi kağıtlarını"(1) 4 ciltlik bir kitap şeklinde yayınlamaya başladı. Çoğu Altın Şafak üyeleri tarafından bu hareketi hainlik olarak yorumlandıysa da, Regardie Kitabın önsözünde gerekçelerini uzun uzun vermişti. Regardie'e göre mabetlerde üye sayısı düşmüş, yetki taşıyanlar ehil değildi ve sırları kişisel güçlerini pekiştirmek için kullanıyordular. Golden Dawn sistemi gömülüp kaybolma tehlikesini yaşıyordu, dolayısıyla onu açıklamakla insanlığa büyük bir hizmet verilmiş olacaktı. Tuhaftır ki Aleister Crowley bile Regardie'e öfkeli bir mektup yazıp yeminini bozmakla itham etmişti. Oysa kendisi yıllar önce G.D.'den ayrılmıştı ve 6 ayda bir çıkan kitap boyunda Equinox dergisinde bazı G.D. ritüellerini açıklamıştı. S.L. MacGregor Mathers buna tepki göstererek ona dava açmıştı. 1937 yılında, Dr. Francis Israel Regardie'yi dava edecek hayatta ne Mathers ne de ölünce başkanlık yapan karısı, ne de Stella Matutina'yı kuran Dr. Felkin kalmıştı.

	Regardie daha sonra Amerika'ya yerleşerek Altın Şafak ve Crowley konusunda bir çok kitap yazarak Altın Şafak konusunda zamanının en bilgili ve yetkin kişisi olarak ün kazanacaktır, Amerika'da birkaç G.D. sistemine sadık cemiyetinin kurulmasına ön ayak olacaktı. İngiltere'de başlayan bu hareket Amerika'da yeşerecekti. İngilizlerin artık fazla şatafatlı buldukları bu sistem bir kesim Amerikalı tarafından büyük bir itibarla halen takip edilmekte. Ne de olsa, İngiliz kuzenlerinde bilinçaltı bir Amerikanlaşma varken, onlarda bilinçaltı bir Avrupalaşma vardı. Yeni nesil İngilizler de az çabayla çok şey vaat eden yeni moda akımları tercih edip sorulduğunda "Golden Dawn öldü" dediklerini bir arkadaşımızdan duyduk. Ancak son gelişmelerde durum bunun tam aksine ve Avrupa'da Altın Şafak mabetleri yaygınlaşmaya başladı ve Avrupa'da kök salmış Gül Haç cemiyetlerle birleşerek daha da güçlü bir konuma gelmiştir.

	G.D. cemiyetinin derece sistemi Kabalistik Hayat Ağacına göre düzenlenmişti ve birçok esası gibi kuruluşunu belirleyen şifreli el yazmadaki bilgilere göre tanzim edilmişti. Bu dereceler şöyledir:

	 		 			 DERECE

			 DERECE ADI

			 ELEMENT

			 GEZEGEN

			 KABLİSTİK SEFİRA



		 			 0 = 0

			 Neophyte

			 ---

			 ---

			 ---



		 			 1 = 10

			 Zelator

			 Toprak

			 ---

			 Malkuth (Krallık)



		 			 2 = 9

			 Theoricus

			 Hava

			 Ay

			 Yesod (Temel)



		 			 3 = 8

			 Practicus

			 Su

			 Merkür

			 Hod (İhtişam)



		 			 4 = 7

			 Philosophus

			 Ateş

			 Venüs

			 Netzach (Zafer)



		 			 5 = 6

			 Adeptus Minor

			 Ruh

			 Güneş

			 Tiphareth (Güzellik)



		 			 6 = 5

			 Adeptus Major

			 ---

			 Mars

			 Gevurah (Kudret)



		 			 7 = 4

			 Adeptus Exemptus

			 ---

			 Jüpiter

			 Chesed (Merhamet)



		 			 8 = 3

			 Magister Templi

			 ---

			 Satürn

			 Binah (İdrak)



		 			 9 = 2

			 Magus

			 ---

			 ---

			 Chokmah (Hikmet)



		 			 10 = 1

			 Ipsissimus

			 ---

			 ---

			 Kether (Taç)



	 	Derecelerdeki sayı usulü şöyledir: 0=0 derecesinde sıfırlar üyenin Neofit adayı olduğunu ve henüz cemiyette tam giriş yapmadığını gösterir. 1=10 derece, birle başlar çünkü ilk derecedir ve ikinci sayısı 10'dür çünkü Kabala'da tekabül ettiği sefiranın sayısı 10'dür. Sefirot (sefira'nın çoğulu) sayıları her zaman yukarıdan aşağı iner, çünkü ilk (ayrıca ilk yaratılan) sefira Kether'dir. Ayrıca G.D. sisteminde iç içe üç cemiyet vardır. 0=0 dereceden 4=7 dereceye dek inisiye olan üyeler "dış" veya ilk cemiyet G.D. üyeleridir. 4=7 ve Adeptus Minor derecesi arasında dış misterlerden iç misterlere geçişi anlatan güçlü sembolleri taşıyan "portal" (kapı) inisiyasonu vardır, buradan geçiş yapan üyeler artık ikinci örgüt Rosae Rubeae et Aureae Crucis'e mensuptur. Ayrıca son üç dereceyi içeren üçüncü bir cemiyet de vardır, ancak bu sadece Gizli üstatların mensup olduğu bir cemiyet mi? ölümlüler girebilir mi, giremez mi? tartışma konusu olmuştur. Aleister Crowley bu derecelere hayattayken bazı haller ve dönüm noktaları yaşayarak girdiğini iddia etmiştir. Ancak bu inisiyasyonlar ritüel şeklinde mevcuttur ve Altın Şafak'ın arkasındaki Gül+Haç cemiyetinde bulunur. Bunlardan 7=0 derecesine dek olan ritüeller Yeni Zelanda'da Dr. Felkin'in Stella Matutina'sının devamı olan Toth Hermes Mabedinden Patrick J. Zalewski tarafından açıklandı(7). Ancak aktardığı 7=0 derece ritüeli doğru olmadığı söylenir. Ne de olsa Stella Matutina Mathers'in Ahathöor Mabedinden ayrılarak yüksek derecelerin sırlarını alamamıştı. Yine'de Zawleski Yeni Zelanda'daki Altın Şafak geleneğinin oldukça disiplinli olduğunu ortaya çıkarmıştır.

	Esas itibarıyla ikinci cemiyet, öğretileri ve ritüelleri tamamen MacGregor Mathers ve karısı Moina Mathers tarafından 1892 yılında ortaya çıkarılarak kuruldu. G.D. cemiyetinin bütün önemi bu ikinci cemiyet üzerinde toplanmıştır. Eğer o kurulmasaydı G.D. o sıralarda mevcut yüzlerce eksantrik inisiyatik cemiyetle hiç bir farkı olamayan sıradan bir örgüt olacaktı ve muhtemelen adı günümüzde anılmayacaktı. Mathers manifestosuna göre ikinci cemiyet külliyatının esası ve özgün bölümleri hiç bir şekilde kendi eseri olmadığını ve bedenli üç üstad tarafından (Gizli Üstadlar) kendisine ve karısına "çeşitli yöntemlerle: durugörü, şuur projeksiyonu, masa ve yüzük/pandül, direk ses, önüme getirilen kitaplarla" aktarıldığını iddia etmekteydi. Bu iletişimlerin sinirlerine bir yük olduğu, burnu ve bazen kulakları kanadığını ve üstatların enerji yüksekliği onda gerginlik yarattığını belirtmiştir(2). Bu külliyat oldukça karmaşık ve kapsamlı olmakla beraber, literatürde mevcut bölümlerinin sentezini oluşturmak için işleyen belirli anahtarlara kullanılmaktadır ve Altın Şafak öğretileri bu anahtarları ve yine bilgiler, formüller veriyordu. G.D.'un bu özgün bilgileri Mathers kendi kapasitesini aştığını ısrarla belirtmiştir. Bir çok ritüelle birlikte, ritüel sembolizmi ve uygulama alanları, talismanik maji, davet ve çağrı usulleri, tarot kartların ezoterik ve kabalisttik sembolizmi ve uygulamaları, ezoterik kabala öğretileri, gezegen majisi, Tantrik Tatvik çalışmaları, aura kontrolü, ışık çalışmaları, durugörü, divinasyon yöntemleri, ezoterik astroloji, şuur projeksiyonu, geomansi (remil) vs. içermektedir. Son bölümlerinde bütün ritüeller ve bilgiler tek bir çatı altında birleştiği söylenmektedir ve Enokyan maji üzerinde yoğunlaşılır. Ana gaye Kutsal Koruyucu Meleğiyle yani yüksek benlik ile bir tür mistik iletişim kurmaktır.

	Neofit derecesinde verilen ilk bilgiler, astrolojik, kabalisttik ve simya simgelerin karşılığı gibi basit seviyededir. Bunların haricinde bazı basit meditasyonlar da verilir. İlk bilgi kağıdında mabette bulunan iki sütun konusunda açıklayıcı bilgi vardır. Bunlar inisiyelerin ortasından orta yolu takip ederek geçtiği tezat kutuplarını simgeler. Ayrıca Pentagram Ritüeller konusuna açıklayıcı bir yazı bulunmakta. Bu ritüeller arasında Küçük Defleme Pentagram Ritüeli (The Lesser Banishing Ritual of the Pentagram) ve Küçük Davet Pentagram Ritüeli (The Lesser Invoking Ritual of the Pentagram) vardır. İleriki derecelerde Büyük Defleme Pentagram Ritüeli ve Büyük Davet Pentagram Ritüeli verilir. Küçük Davet Pentagram Ritüelinin inisiyeler tarafında her sabah uygulanması ve Küçük Defleme Pentagram Ritüelin her akşam yapılması önerilir. Birçok işlevleri olmakla birlikte, esas amacı kişinin aurasının etrafında koruyucu bir çember oluşturmaktır. Bu çember olumsuz, negatif etkileri dışarıda tutmayı ve olumlu etkileri içeriye çekmeye yöneliktir. Ayrıca kişinin elemental, ruhsal ve ilahi enerjilere irtibatını pekiştirmekte. Pentagram ritüeli ritüel kıyafet ve aletlerle yapılacağı gibi, ayrıca hayal gücüyle onun yaratmanın yöntemleri de verilmekte. Basit ve etkili bir ritüel olmasına karşın, çok anlamlı ayrıntıları vardır. Bu konuda bir kitap yazılabilir, onun için kısmen hazır ayrı bir yazı konusu olacaktır. Altın Şafak cemiyetinin dağılmasında sonra pentagram ritüelleri G.D.'in en çok rağbet gören uygulamaları arasında, çoğu kez kaynağı belirtilmeden değişik akımlar tarafından uyarlandı.

	Diğer önemli günlük bir alıştırma Orta Sütun Alıştırmasıdır, bu çalışmanın basit bir şekli Türkçe olarak yeni yayınlanan ve sitemizde eleştirisi yayınlanan Tao ve Hayat Ağacı kitabında verilmiştir. Bu kitap ayrıca burada değindiğimiz bir çok konu üzerinde kısa bilgiler vermekte ve daha iyi idrak edilmeleri için okunması önerilir. Çok etkili ve ileri seviye bir çalışma olarak Orta Sütun Alıştırması Altın Şafak Cemiyetin bilgi kağıtları arasında yer alır. Bu alıştırmada kişi evrensel beyaz enerjiyi bedenine nüfuz eder. Ruhsal yönden aydınlatıcı özelliğiyle birlikte şifa vericidir ve Reiki gibi şifa çalışmaların özünü içerir. Orta Sütun Çalışmasının önemi vurgulayan Regardie sırf bu konuda "The Middle Pıllar" adında ayrıntılı bir kitap yazmıştır(8), ayrıca Orta Sütun Alıştırmasını şifada kullanım yöntemlerini (son zamanlarda hemen hemen aynı tekniğe dayanan Japon-Tibet kaynaklı Reiki epey ilgi çekmiştir) Gerçek Şifa Sanatı(9) kitabında açıklamıştır. Ayrıca, John Michael Greer'in G.D. çalışmaları üzerinde mükemmel Erk Çemberleri(10) kitabında Regardie'den farklı ve esas Golden Dawn Orta Sütun çalışmasına daha sadık olduğu iddia edilen ilginç bir yöntem vermektedir.

	Diğer bir Altın Şafak çalışmaları arasında ruhsal durugörü (scrying in the spirit vision) ve seyyal planlarda yükselme (rising on the planes) ve yol çalışmaları vardır. Genelde yol çalışmaları Tarot'taki 22 Arkana Major ve tekabül eden 22 kabalisttik yollardan (harf, sayı, renk ve sese tekabülen) biri üzerinde çoğu zaman bir grup tarafından yürütülür (solo/tek kişilik çalışma da münkün). Bir operatör yönetiminde belli bir tema üzerine ortak grup vizyonu/imgeleme uygulanır. Son zamanalarda popüler şekliyle ve özellikle S.O.L. (Servants of the Light - Işığın Hizmetkarları) cemiyetinin önerdiği biçimde bu tür çalışmalar klasik G.D. grupları arasında fazla yaygın değildir (En fazla G.D. içinde bir iç grubu oluşturan Florance Farr'ın Küre Grubu tarafından rağbet görmüştü). Yol çalışmaları konusunda ayrıntılı bilgi veren sadece iki kitap vardır: G.D. ile biraz farklı bir sisteme sahip Aurum Solis Cemiyetinin çıkardığı ve Phillips ve Denning tarafından yazılan mükemmel "Majikal Şuur Halleri"(11) kitabı. Diğeri Dion Fortune'un öğrencisi W.E. Butler tarafından kurulan S.O.L. cemiyeti başkanı Dolores Aschroft-Nowicki'nin "Pırıltılı Yollar"(12) kitabı. Ancak katılımcıların birer pasif dinleyici olduğu çalışmaların asıl Altın Şafak öğretilerine aykırı olduğunu yetkili bir ağızdan duyduk.

	Mathers'ın majiye katkısı Altın Şafak ile sınırlı değildi ve birkaç majikal sistemin yeniden canlanmasını sebep olmuştu. Her biri ayrı birer majikal sistemi oluşturan Abramelin majisi, Süleyman majisi gibi sistemlerin malzemelerini sunmuştur. Ancak bunlar modern insana daha uygun olan ve bütünsel bir öğretiyi oluşturan eklektik G.D. sistemine dahil değildiler. Bunları aşağıda açıklayacağız. Bunun haricinde ilk kez Kabala'nın en önemli eserlerinden olan Zohar'ı da İngilizce'ye tercüme etmiştir. Ancak araştırmacılığı dışında Altın Şafak'ın gerçek majisyeniydi ve G.D.'u gerçek bir inisiyasyon merkezi şekline getiren Gizli Üstatlarla iç plan iletişimlerini sağlıyordu.

	Mather's in uyardığı majikal romantizm akımı günümüze dek yaşamıştır, bir yandan dünya her şeyin vasatlaştığı post modern bir cehenneme çevrilirken, bu akımın etki alanı giderek genişlemektedir. G.D.'a ve majiye katkılarına rağmen Mathers'in G.D. üyeleriyle ilişkisi giderek soğumaya başlamıştı. Günümüzde dahi hemen hemen bütün G.D. üyelerinin yaşam öyküleri ve eserleri ayrı bir araştırmaya tabi tutulmuşken, Mathers konusunda ne ayrı bir araştırma yapılmış, ne de fazla olumlu şey yazılmıştır. 1900 yılından itibaren G.D. üyeleri 1892 yılından beri Paris'te ikamet eden ve orada Ahathöor mabedini açan Mathers'in despotça idaresinden, "Horos" takma isimli bir çift tarafından dolandırılmasından ve Westcott'a ağır ithamlarda bulunmasından dolayı isyan ettiler. İngiltere'deki mabetler Mathers'i üyelikten kovarak ayrıldılar. Mathers asilere tehditler savurduysa da onları etkileyememişti. Sonunda Mathers kendisine sadık kalan Aleister Crowley'i Londra'ya gönderdi ve G.D. sakinlerine el koymasını tembihledi. Yeats ve diğer G.D. asilerinin iddialarına göre bir "deli" olarak tanımladıkları Crowley'e karşı başarılı bir şekilde astral saldırıda bulundular. Crowley'e göre majikal aletlerin rengi soldu. Dairesini ısıtmak için ateş yakamadı ve ayakkabıları aniden tutuşup yanıverdi. Yanıt olarak Crowley birkaç sokak serserisini tutarak bir süre Londra mabedi işgal etti, ancak üyeler polis gücüyle ona tekrar el koydular. Crowley de bu mücadeleden bıkarak bir süre Meksika'ya tatile çıktı. Bundan sonra söylentilere göre Mathers asilerin birer birer lanetleyerek aralarında sürekli tartışmalara girmeleri için etki göndermiş. King'e göre "Bu herhalde kaydı geçen en başarılı lanetlerden biri olmalı, çünkü Mathers'den kurtulan Golden Dawn üyeleri önlerindeki birkaç yılı aralarında şiddetli geçimsizlik ve çatışma ile geçirdiler."(2) Ancak, MacGregor Mathers ve Golden Dawn üzerinde kapsamlı ve derin bir araştırma yayınlayan Ithell Colquhoun'e(13) göre bu söylentiler Mathers'e çamur atmak için asılsız iddialardır ve hiç bir şekilde onun karakterine uymaz. Yine de Mathers'e sadık kalan Dr. Berridge altında bir Londra mabedi vardı. Mathers Paris'teki cemiyetinin adını "Order of the Alpha et Omega" olarak değiştirdi ve 1918 yılında İspanyol gribine kurban giden Mathers'in ölümüyle karısı Moina idareye ele aldı. (sitemizde bu konuda bakınız Mathers ve Gizli Üstadlar) 1928 yılında Moina'nın ölümüyle de S.L. MacGregor Mathers'in sadık dostu Brodrie-Innes idareyi aldı. Dion Fortune ve Paul Foster Case gibi tanınmış okkültistler bu ana cemiyetten insiye olmuşlardı.

	Londra'daki Mathers karşıtı İsis Urania Mabedi ise, ismini Hermetic Order of the Morgenrothe olarak değiştirdi.(14) Daha sonra Golden Dawn üçe bölündü bunların en büyüğü Dr. R. W. Felkin, Brodrie-Innes, Bullock idaresinde Stella Matutina (Latince'de Sabah Yıldızı) adını aldı. 1911 yılında asilerden biriyken Mathers'e dönen Bodrie-Innes, bir süre sonra Dr. Felkin'e elinde yığınla yeni bilgi kağıtları ve öğretiler olduğunu ve bunların "daha önce imkansız sandığım yerlere uzandığını" yazdı. Bu bilgilere ulaşmak için Dr. Felkin'in Bodrie-Innes'in yetkisini ve dolayısıyla Mathers'in yetkisini tekrar tanıması gerektiğini belirtmişti. Çünkü Brodrie-Innes'a göre Mather'in yetkisi dolayısıyla bilgi kaynağı direkt Gizli Üstatlara uzanıyordu. Bir görüşe göre Dr. Felkin bu bilgilere kısmen ulaştı. Daha sonra kendisi Yeni Zelanda'ya giderek 1912 yılında günümüze dek varlığını sürdüren Smaragdum Thalasses (Zümrüt Tablet) veya diğer adıyla Whare Ra (Yeni Zelanda yerlileri dilinde güneş mabedi) kurmuştu (İlerde Thoth hermes Mabedi alacaktı). Dr. Felkin ayrıca uzun süre Gizli Üstadları Avrupa'da aramıştı ve onlara ulaşmak için özel çalışmalarda bulunarak G.D. külliyatına katkıları olmuştu. Regardie tarafından bilgileri yayınlanan Stella Matutina ise, yetmişli yıllara dek varlığını korumuştu. Ancak Regardie tarafından yayınlanan bilgiler arasında yeni bilgiler ve rivayette göre 6=5 ve 7=4 gibi üst dereceler yayınlanan külliyattı içermiyordu. Bu üst derece bilgiler ayrıca Aleister Crowley tarafından da bilinmiyordu, çünkü Adeptus Minor derecesine inisiye olduktan bir süre sonra Crowley'nin de yolu Mathers'den ayrılmıştı. Waite tarafından kurulan ve Ayton ve Blackden'in katıldığı Holy Order of the Golden ise G.D. sisteminin majisiz, Hıristiyan mistisizm ağrılıklı şekliydi ve zamanla Stella Matutina ile birleşerek eridi.

	Golden Dawn sisteminin Amerika'da kuruluşu ile ilgili bir hikaye var. Biri Amerika'nın batı kıyısında, diğeri Amerika'nın doğu kıyasına oturan birbirinden habersiz iki kişi Altın Şafak Adeptus Minor inisiyasyonuna hazırdılar. Yetkili bir ağızdan aldığım bilgiye göre bu kişiler Cris Monnastre ve Adama Forrest'ti. Bu arada herkesten habersiz Amerika'nın güney eyaleti Georgia'nın Coloumb şehrinde yaşayan bir çift, Chic ve Sandra Cicero G.D. Adeptus Minor inisiyasyonunun yapıldığı "Vault of the Adepti" (Christian Rosencrutz'un mezar odasını temsil eden içi sembollerle bezenmiş büyük bir dolap veya oda) hazırlayıp yaptılar. Bunu öğrenen Regardie, inisiye olacak iki kişiyle getirmiş, odayı uygun G.D. yöntemiyle kutsamış ve her iki kişiyi inisiye etmiş. Rivayete göre böylece Golden Dawn akımı Amerikan topraklarında kök salmış. Cicero'lar sonradan Florida'ya taşınarak orada tescili ve halen yürürlükte olan Hermetic Order of the Golden Dawn cemiyetini kurarlar. Cicerolar çıkardıkları birçok kitap arasından "Altın Şafak Geleneğine Kendi Kendine İnisiyason"(15) G.D. sisteminin genel bilgilerini daha hazmedilir bir format şeklinde sunmak dışında astrolojik harita çıkarmak gibi birçok yan ve ek çalışmalar içermektedir. Kitabın amacı başlığından anlaşıldığı gibi bireylerin bir majikal locaya girmeden kendi kendini G.D. sistemine inisiye edebilmelerini sağlamaktır. Tabii ki bu açıdan özellikle insiyasyonun sadece fiziki ve meşru silsilesi olan bir aktarım mümkün olasbileceğini savunanalr tarafından eleştiriye maruz kalmışlardır. Diğer bir kitaplarında bir Golden Dawn mabedini kurmak ve bütün alet, kıyafet ver gereklerini kendi kendine imal etmek için bir el kitabıdır(16). Ayrıca G.D.'un orijinal tasarımlarına uygun Golden Dawn Ritüel Tarot kartlarını da çıkardılar(17) (Daha önce Wang, Golden Dawn Tarot çıkarmıştı).

	Amerika'da çıkan diğer önemli bir Altın Şafak cemiyeti Regardie'nin tek öğrencisi Cris Monnastre tarafından Los Angelos şehrinde "the Authentic Hermetic Order of the Golden Dawn Los" adı altında kuruldu. Yakın tarihte Cris Monnastre'nin önsüzü geçen David Griffin Ritüel Maji El Kitabını(18) yayınladılar. 666 sayfalık bu kitap kendi özgün deneyimlerle G.D. sisteminin ritüel ağırlıklı bölümlerini başından vermektedir. Cicero'ların "Altın Şafak Hermetik Cemiyeti" adının telif hakkını almasıyla Los Angelos'taki Altın Şafak tekelini alamaya çalışmışlar ve aralarında 2.5 yıl süren davalardan sonra her ikisinin bu ismi kullanma hakkını elde etmişti. Bu arada yarı İsveçli olan David Griffin kendisiyle tanışma fırsatı bulunduğumuz Stockholm, İsveç'e taşında ve Avrupa merkezli ve Avrupa'nın gizli Gül Haç geleneğinden destek alan teşkilatını genişleti. Paris'te Mathers'in Ahathöor Mabedi aynı zamanda bir Gül-Haç simya cemiyetinin (F.A.R.C.) başkanı olan Jean-Pascal Ruggiu altında yeniden kuruldu. Yeni Ahathöor (adını Mısır tanrısı Hathor'dan almıştır) Mabedi, G.D. öğretinin kayıp üst derece sırlarını içeren eski mabedttin öğretilerini muhafaza eden ellerden yeniden tesis etmiştir ve ayrıca Asya Kareşleri ve Altın Gül Haçlılar ve birçok eski köklü ezoterik cemiyetin sırlarını da öğretilerine dahil etmişlerdir. Avrupa'nın ve Güney Amerikanın çeşitli yerlerinde bulunan özerk Altın Şafak ve Gül Haç cemiyetleri bir konfederasyon çatısı altında tutan bu kuruluşun yazılarını sitemizde bulmak mümkündür.

	Ayrıca Los Angelos'te kurulu Paul Foster Case ve Ann Davies'in Builders of the Adytum (B.O.T.A.)'ün öğretileri ağırlık olarak Tarot kartları sembolizmi üzerindedir. Paul Foster Case, Tarot üzerinde kitapları dışında beğenilen "Hakiki ve Görünmez Gül-Haç Cemiyeti"(19) kitabını yazmıştır. Case birçok Enokyan çalışmalar gibi birçok Altın Şafak uygulamalara karşıydı. Diğer bir Los Angelos cemiyeti de David Cherubim ve Regardie'nin yakın dostu Psikolog Chis Hyatt (Alan Miller) tarafından kurulan ve bir zamanlar Israel Regardie Vakfına bağlı olarak devam eden "Order of the Thelemic Golden Dawn" (Novus Ordo Aurora Aurea), G.D. ritüel sembolizmi Crowley'nin Thelema öğretilerine uyarlamıştır. Kuruculrından biri olan David Cherubim Hıristiyanlığa nefret kusan bir örgüt kurmuştu (The Order of Anti-Christ). G.D.'ün direkt soyunda geldiklerini iddia eden Paul Foster Case sağırlıklı "Fraternity of the Hidden Light / Fraternitas LVX Occulta" Kanada'da kuruldu. Ayrıca Kanada'da "Angelic Colledge of Damkar kuruldu." Duyduğumuza göre uzak durulması gereken, para tuzağı olan ve başkanının kendisini Mathers'in enkarnasyonu sayması dışında hiç bir geçerli iddiası olamayan Hermetic Order of the Morning Star International de Fontana, California da kurulu diğer bir cemiyet. Bu cemiyet daha önce "The Hermetic Order of the Golden International" adını kıllandı ancak tescil kanunlarından dolayı diğer paravan cemiyetler gibi G.D. adı kullanmaları men edildi.

	Son zamanlarda Pat Zalewski adında Dr. Felkin tarafından kurulan Yeni Zelanda Thoth Hermes Mabedin bir üyesi bir dizi son derece ilginç kitap çıkarmıştır(20). Bu kitaplar Adeptus Minor'ın ötesindeki inisiyasyon ritüeller dâhil bugüne kadar açıklanmamış G.D. sırlarını açıkladığını iddia etmekte. Yazarın son kitapları özel basılmış olup sadece posta yoluyla Avustralya'dan temin edilebilir. Regardie ölmeden önce Thot Hermes mabedine ziyaret etmiş ve üst derecelere inisiye edilmişti.





Kabala Majisi




	"Günümüzün yobaz ve fanatiklerine korkmadan sesleniyorum, Ebedi ve İhtişamlı Olanı tahtından indirip yerine dengesiz güç iblisini yerleştirdiniz, Düzen ve Sevgi Tanrısının yerine düzensizlik ve kıskançlık ilahını koydunuz. Çarmıha Gerilenin öğretilerini çarpıttınız. Dolayısıyla günümüzde Kabalanın İngilizce çevirisi artık bir zorunluluk durumuna gelmiştir. Zira Zohar günümüze dek bu ülkenin diline çevrilmedi, hatta bildiğim kadarıyla ne de başka bir modern Avrupa diline."





	Kabala Yahudilerin mistik ve ezoterik öğretileridir ve anlamı basitçe "verilen öğreti"dir. Kabalisttik öğretiler mistik, ezoterik, majikal yöntemleri de dinsel motifleri de içerir ve modern majide önemli bir yer işgal ederler. Esas itibarıyla modern majide kullanılan Kabalisttik sistem, Hermetik Kabalaya girer ve genelde Musevi dinsel Kabaladan ayrı tutulur. Ortodoks Yahudiler genelde heterodoks bir öğreti olan Kabalaya pek rağbet etmezler. Hermetik veya Hıristiyan Kabalaya da Musevi Kabalistleri pek itibar etmezler. Musevi dininin çerçevesinde gelişen Yahudi Kabala bile yazılı din metinleri aşan son derece heterodoks unsurlar içermektedir ve Uzak-Doğu felsefelerine yakın temalar barındırır. Örneğin Kabala'da, özellikle Zohar kitabında adı "gilgul" olarak geçen reenkarnasyon doktrini de mevcuttur. Ruhun mükemmelliğe ulaşması için gilgul gerekli görülür. Ruh tekamül ettikten sonra, gilgul'e gereği kalmaz ve daha yüksek alemlere göç eder. Bir Yahudi kendini seçilmiş kavimden doğmuş biri olarak görse de, bir önceki ve bir sonraki yaşamında farklı bir dinden biri de olabilir.(22)

	Gerçek Maji, kabalisttik de olsa kutsal bir sanattır ve siyaset, din, ırk, millet farklarının ötesindedir. Kabala kadim bir gizli ilimdir ve İsrail'in siyasetinin veya bir komplo teorinin parçası olarak görmek son derece yanlıştır. Aynı şey Arap majisi için geçerlidir. Örneğin, geçen yüzyıllın başlarında Arap ülkelerinin bağımsızlık savaşları sonucunda ölen on binlerce Osmanlı askeri, kökeni çok daha eskilere dayanan Arap majisinden ayrı tutmak gerekir. Gerek aşağıda kısaca özetleyeceğimiz Arap majisi, gerekse de Kabalayı siyasetin ötesinde tutmak alışkanlığına getirmemiz gerekir. Üst planlarda ülke, ırk, din ayrımı yoktur, sadece bütün insanların kaynaştığı bir ruhsal birlik vardır. Hepimiz aynı gezegenin vatandaşları, ırkdaşları ve dindaşlarıyız, bunu idrak etmek zor gelmemesi gerekir. Tabi ki fizik planda bazı şeyler değişir, ama yine de ezoterik konular söz konusu olduğunda mutlak realiteyi göz önünde tutmak gerekir.

	Kabalistik doktrinleri böyle kısa bir tanımda açıklamak mümkün değildir. Kabala konusunda ayrı bir yazı hazırlayacağız. Bu yazıda tarihçe yerine esas ezoterik doktrinlerine değineceğiz. Kabalisttik maji, Kabala bilmeden icra edilemez. Kabala öğretilerin özünü "otz hayim", Hayat Ağacı oluşturur. Hayat Ağacı evrende olup biten ve varolan her şeyi içeren bir haritadır, hem evrenin yaratılışı, hem de insan psikolojisinin şemasıdır. Zihinde yeşermeye tutulmuş bir meditasyon ve irtibat sembolüdür. Buna benzer haritalar başka sistemlerde de vardır. Hayat Ağacı bütün gerçek diğer sistemlere tekabül eder ve o sistemleri hayat Ağacına yerleştirme olasılığı vardır. İnsanı, güneş sistemi ve evreni resmeden mikrokozmos ve makrokozmos arasında bir anahtar ve köprüdür. Sefer Yetziret kitabına göre 10 sayı ve 22 İbrani harften oluşan 32 yolu vardır. Bu harfler ebced (harfleri sayısal değerleri çevirme yöntemi) değerlerine göre diğer dillerdeki harflere çevrilebilir. Örneğin bir Arap ve Grek Kabalası da vardır ve diğer sistemlere uygun Kabalalisttik sistemler inşa etmek mümkündür, Hayat Ağaç her şeyi kalıbına uydurabilir.

	Hermetik Order of the Golden Dawn Kabalayı Hermetik bir majikal sisteme uyarlayarak mevcut öğretilere adapte etti ve gerektiği yerde geliştirdi. Sonuçta eklektik bir sistem oluştu. Örneğin Tarot kartları Hayat Ağacına göre dizildi ve çok iyi sonuç alındı, zira Tarot kartlarında 22 Arkana Major ve 56 Arkana Minor vardı. Bu Arkana Major Kartları 22 yola uyarlandı. Tarot kartların Hayat Ağacına uyumluluğu daha önce Fransız okkültistler tarafından fark edilmişti. Ancak her nedense Golden Dawn'ın uyarladığı basit sıralama ya akıllarına gelmemişti, ya da bazıların iddia ettiği gibi gizli tutulmuştu. Bu diziliş Golden Dawn cemiyetinin kurulmasına neden olan el yazmada da belirtilmişti.

	Pratik maji açısından Golden Dawn'daki Kabalisttik uyarlamalar planeter veya gezegen majisi ile özdeşleşmesi ile olmuştur. Planeter maji astrolojik unsurları içeren ve gezegensel enerjiler ve varlıklara yönelik bir sistemdir. Ortaçağında genelde çeşitli büyü ve sihir kitaplarında verilen reçetelerde belli bir şeyi elde etmek için belli bir gezegene ait varlık çağrılırdı. Bunlar melek veya cin türünde insan zincirinde olmayan varlıklardı. Modern Kabalisttik Maji ve meditasyon yöntemlerinde her sefira (küre) belirli bir astrolojik karşılığı var (tekabül). Bu karşılıklar belirli bir güç, meleke veya erdem şeklinde olabilir ve o sefira ile irtibat kurularak kişi tarafından özümsenebilir. Dolayısıyla kaba bir örnek verecek olursak kendisini iradesiz bulan bir kimse, örneğin marsdan irade, cesaret ve girişkenlik özelliklerini kazanabilir. Bunun haricinde Hayat Ağacı bir meditasyon aracı olarak, ritüel ve ışık çalışmaları için de kullanılırdı. Hayat Ağacının insan bedenindeki tekabülü Hint çakra sistemine andıran enerji merkezleri içerir. Buna yönelik çalışmalar da var. Daha önce Eliphas Levi'nin ortaya attığı üç maji unsurunu ele aldık, ancak üçüncüsü olan tekabül unsuru üzerinde fazla durmadık. İşte tekabül unsuru burada devreye girmekte, Kabalisttik doktrinlere göre suptil ortamda Hayat Ağacı insan bedeninde on merkez şeklinde mevcuttur, bunlara tekabül eden makrokozmosta, büyük evrende tekabül eden on semavi küre, Sefirot (Sefira tekil) vardır. Bunların her birinin gezegensel ve astrolojik tekabülleri de vardır.

	S.L. MacGregor Mathers, Kabalanın en önemli iki kitabından biri olan Zohar'ın, Knorr von Rosenroth tarafından Latince'ye tercümesini kısmen İngilizce'ye çevirerek yayınlamıştı(20). Oldukça uzun ve kapsamlı önsözü hem Musevi Kabalası, hem de Golden Dawn Kabalası üzerinde iyi bir başlangıç yazısıdır ve birkaç Internet sitesinde bulunmaktadır. Bunun haricinde Dion Fortune tarafından yazılan ve 1935 yılında yayınlanan "Mistik Kabala"(23) halen Batı Tradisyonu ve maji öğrencilerinin danıştıkları başlıca kaynaktır. Bazı bölümlerdeki fikirler biraz demode olsa da, 10 sefirot yorumu eşsizdir. Dion Fortune'ın öğrencisi Gareth Knight ise iki ciltlik Kabalistik Sembolizmin Pratik Rehberi(24) kitabında ayrıca 22 yolunun eşsiz bir yorumlarını yaptı.





Kral Süleyman ve Goetia Majisi


	"Bu Sırlar Anahtarlarının kimin eline düşerse, içtenlikle dua ve temenni ederim ki bu bilgileri inançlı, sır tutabilen ve Sanatta uzman olmayan bir kimseye ne versinler, ne de anlatsınlar. Dört harf Yod Heh, Vau, Heh'ten oluşan yüce Adı ve Ahdonai Adı ve Tanrının bütün diğer Yüce ve Kutsal Adları üzerine bu kitap sahibinin kendi ruhu kadar bu kitaba değer vermesine ve herhangi budala ve cahil insanı bu bilgiye dahil etmemesine temenni ederim."





Süleyman'ın Anahtarı"(25)


	Kral Süleyman majisi 15.-16. asırda yazılmış ve British Museum'de (İngiliz müzesi) bulunan birkaç el yazmasına dayanmaktadır. Toplu olarak adı Süleyman'ın Anahtarı, "Clavicula Salomonis" olan bu yazmalar iki bölümden oluşur. Birinci bölüm Büyük Anahtar(25) Hermetic Order of the Golden Dawn kurucularından S.L. MacGregor Mathers tarafından İngilizce'ye tercüme edildi ve ilk defa basıldı (daha önce el yazması olarak mevcuttu). Bu kitap M.Ö. 10. asırda yaşamış Kral Süleyman tarafından yazıldığı iddia edilmekte. Ancak buna MacGregor-Mathers dışında çok az kişi itibar etmektedir.

	Bilindiği gibi Kral Süleyman, Yahudi tarihinin yegane altın çağında tahta oturuyordu, öldükten kısa bir süre sonra İsrail ikiye bölündü ve uzun sürgün ve dağılma dönemine girmmişti. Ünlü Süleyman mabedini inşa etmişse de Süleyman Yahudiler tarafından bir peygamber olarak değil de, bir kral olarak görülürdü. Bilgeliği ile ünlü Kral Süleyman'da Hitit kanı vardı, karısı Mısır Firavun'un kızıydı. Güçlü bir majisyen olarak Yahudi, Hıristiyan ve Müslüman efsanelerine adı geçmiştir. Bazı metinlere bakılırsa farklı tanrılara, dinlere ve inançlara da itibar göstermekteydi.

	Ortaçağ Avrupa'sında "grimoire" denilen birçok büyü reçete kitapları satılıyordu. Bunlar çoğu para, şan, şöhret, mevki, aşk, şehvet, düşmana zarar vermek gibi abes konularda başarı vaat eden kara büyü kitaplarıydı. Bir yandan büyücünün oruçlar ve riyazetler uygulamaları, İsa, Meryem Anaya, Azizlere, Tanrıya uzun dualar, haykırışlar sunmaları ön görürken diğer yandan çelişkili olarak Şeytan, ifritler ve cinler ordusu çağrılıp büyücünün en nefsi isteklerini yerine getirmek üzerine celp ve çağrılar uygulanıyordu. Grimoire'lar satmak üzere düzenlenmişti ve oradan buradan alıntılar yapılır tahrifatlar uygulanıp çarpıtılıyordu. Yazarları tanınmış kişilere, Papalara, peygamberlere addediliyordu. Ancak her ne kadar grimoire'ler zaman zaman Süleyman'ın Anahtarından alıntılar yapmışsalar, Süleyman'ın Anahtarı bu sınıflandırmaya girmiyor. Menşei ne olursa olsun, kutsal metinleri andıran yetkin ve zengin bir dilde yazılmış ve Yahudi kökenlidir. Hıristiyan unsuru yoktur. M.S. Birinci asır Yahudi tarihi yazarı Josephus, Süleyman'ın yazdığı ve çeşitli varlıkları çağırmak için reçeteler içeren bir kitaptan söz eder. Ancak "Süleyman'ın Anahtarı" daha yakın bir tarihte yazıldığı inanılmaktadır.

	Yine de bu kitapta majisyen için ön görülen dualar, uzun riyazetler, oruçlar ve talimatlar açısından modern majisyenler tarafından çağrılan şer varlıklara kıyasla daha ürkütücü gelmiş olmalıdır ki pek rağbet görmemiştir. Süleyman kitaplar arasında ikinci seriyi ve beş kitaptan oluşturan "Legemeton", modern majisyenler tarafından daha rağbet görmüştür. Özellikle birinci kitabı "Goetia - Kral Süleyman'ın Küçük Anahtarı" (26) (Goetia, go-eyşia olarak telaffuz edilir) ve "Armadel" (27) kitapı. Goetia majisi üzerinde majisyen Aleister Crowley bazı denemeler yapmışsa da pek başarı sağladığı söylenemez. Kral Süleyman'a addedilen kitaplar gibi Orta Çağı Grimoire'lar genelde modern majisyenler tarafından tehlikeli ve uzak durulması gereken uygulamalar olarak görülür. Bu yazımızda yer almalarının sebebi bazı güncel yeni çalışmalarda adapte edilmeleridir.

	Zamanımızda majikal, öğreti ve uygulamalarının odak noktası Goetia evokasyonları olan 1969 yılında Amerika, Los Angelos'ta Carroll ("Poke") Runyan tarafından kurulan Ordo Templi Astarte halen faaliyetlerini sürdürmektedir. Kültürel Antropoloji üzerinde ihtisas yapmış ve majikal adı Frater Thabian olan Runyan, ayrıca bir Golden Dawn mabedinde ritüel görevliliği yapmış, Vajrayogini Tantrik Budizm inisiyasyonlarını almış, Framasonluğun İskoç ve York derecelerini tamamlamış okkült camianın kültürlü, renkli ve esprili bir elemanıdır. Geliştirdiği ve "The Book of Solomon's Magick" (28) kitabında ve "The Magick of Slolomon"(29) videosunda ayrıntılarını sunduğu sisteminde Goetia'nın 72 şer varlığı önceden Armadel'de söz edilen 72 meleklerden kendisine tekabül edeni ile birlikte kara bir aynaya çağrılıyor ve orada görüntüleniyor. Runyan sisteminin temelinde oto-hipnozun yattığını ve varlıkların bilinç-altı projeksiyon aracılığı ile tezahür ettiklerini savunuyor. Çalışmadan önce koruyucu dört baş melek çağırılır ve majisyen ile özleştirilir. Çalışma koruyucu bir majikal daire içinde gerçekleştirilir. Kara ayna dairenin dışında ve varlığın içine çağrıldığı üçgenin içine yerleştirilir. Video'da bütün çalışmalar ve arkasındaki nedenler dikkatli bir şekilde anlatılır ve gösterilir. Bunun haricinde Runyan'ın kurduğu sistemde Kabala'daki İbrani harfler yerine onlara tekabül eden Finike harfleri kullanır ve Baal ve Astarte gibi eski Kenani tanrı ve tanrıçaları içeren mevsimsel ritüeller düzenlenir ve bu ritüelleri açıklayan bir kitap da hazırlamıştır(30). Son zamanlarda Goetia sistemi üzerinde çalışan başka majisyenler de elde ettikleri deneyimlerini ve kullandıkları teknikleri çeşitli aktarmışlardır. Bunların arasında Konstantinos "Summoning Spirits"(31) kitabında sadece Goetia varlıkları değil, diğer majikal varlıkları çağırmak için komple bir majikal el kitabı hazırlamıştır. Steve Savedow "Goetic Evocation"(32) adında ilginç ve ayrıntılı bir kitap hazırlamıştır. O.T.O. cemiyetinin önemli bir görevlisi olan Lon Milo DuQuette "My Life with the Spirits"(33) kitabında alaylı bir şekilde yaşam öyküsünü ve Goetia çalışmalarında geçirdiği ilginç deneyimleri aktarmaktadır. Aynı yazar "Gods of the New Millennium"(34) kitabında Goetia konusunu işlemektedir, özellikle kitabın "Demons are our friends" (ifritler ve cinler dostlarımızdır) bölümünde.





Abra-Melin Majisi




	"İster o nadir ve gerekli kalite sarsılmaz inancın teşviki açısından, ister sahte ve gerçek maji arasındaki ayrımı yapmak için bir kılavuz olması açısından ve ister yazarının başarı ile denediğini söylediği majikal etkileri yapabilmesi için talimatlar sunması açısından, okkültizmin samimi ve adanmış bir öğrencisi için bu eserin değerli olacağı şüphe götürmez.





S.L. MacGegor Mathers, Abra-Melin'in Kutsal Maji Kitabı önsözü(35)





	1362 doğumlu "Yahudi Abraham" tarafından oğlu Lamech'e 1458 yılında 96 yaşında teslim edilen Abra-Melin'in Kutsal Maji Kitabı"(34) S.L. MacGegor Mathers tarafından 1898 yılında Fransıca el yazmasından İngilizce'ye tercüme edildi ve ilk defa basıldı. Fransızca el yazmanın başında da 1458'de İbranice'den Fransızca'ya Tercüme edildiğini yazıyor. Kitap Mathers'in uzun önsözü hariç üç kitaptan oluşuyor. Birinci kitapta Abraham oğlu Lamech'e hitaben "..bu İlahi ve Kutsal Majini elde etmenin kurallarını" içeren ikinci ve üçüncü kitabı ve ilk oğlu Joseph'e "Kabala'nın Kutsal Tradisyonunu" bağışladığını ve öğütlerini aktarıyor. Ondan sonra yaşam öyküsünü anlatıyor. 14. asırda doğan Abraham'a babası Simon tarafından "Kutsal Kabala'yı elde etmenin yolu" öğretiliyor. Ancak bunu yeterli bulmayan Abraham 20 yaşında babasının ölümüyle maji ve kabala konusunda eğitim görmek üzere arayışa çıkar ve Mayence'de Rabbin Moses'i bulur. Ondan 10 yıl ders alır, daha sonra İstanbul'a, o zamanki Konstantinopel, giderek 2 yıl yerleşir. Rabbin Moses'in yöntemleri de ona yeterli gelmeyince Arabistan ve Mısırı gezer, Yahudi, Müslüman ve Sabi birçok büyücü, majisyen ve kabalistle görüşmüştü. Nil kıyısında Abra-Melin adında bir Mısırlı kutsal adamın varlığını öğrenir öğrenmez, gerçek öğretmenini bulduğunu sezerek coşku duyar. Çölde üç buçuk günlük bir yolculuktan sonra evine varır, Abramelin'i mürşidi olarak kabul ederek bir süre ders alır. Abramelin ona iki Kutsal Sihir kitabı verir. Bu kitaplar eserin ikinci ve üçüncü kitaplarını oluşturur.

	 İkinci kitapta majikal yöntem verilir. Kısaca, majisyen 6 ay boyunca insanlardan uzak bir yerde özel bir şekilde hazırlanmış bir evde inzivaya çekilir. Şart olarak odasını çok temiz tutmalı ve her cumartesi arındırmak üzere kutsal tütsüler yakmalıdır. Alkol ve uyuşturucu almamalı. Hayvan eti yememeli. Aklı sürekli ruhsal konularda olmalı. Dilencilere sadaka vermeli. İmansız insanlardan uzak durmalı. Günde iki saat kutsal kitapları okumaya vermelidir. Gündüz hiç uyumamalı. Bunun dışında birçok başka şart, öğüt ve talimat daha vardır. Örneğin, majisyenlerin doğduğu dinlerini değiştirmemeleri gerektiğini yazar, yoksa majilerinde herhangi bir semavi destek alamazlar. Altı ay sonunda majisyen Kutsal Koruyucu Meleğiyle temas kurar (Birçok modern majisyen Kutsal Koruyucu Meleğinin yüksek benlik olduğunu kabul eder). Daha sonra kitabın sonunda listesi verilen ifritler ordusu majisyenin önünde geçit yapar, her biri birer birer ona itaat edeceklerine dair yemin ederler. Kitaba göre bu ifritler düşmüş melek olup, Tanrı tarafından ceza olarak majisyenlere hizmet etme görevi verilmiştir. Daha sonra majisyen meleklerle temas kurar.

	Üçüncü kitapta yüze yakın vefk, kullanma yöntemleri ve neye yaradıkları aktartılır. Vefkler harf veya sayı içeren karelerdir, havas ve İslami majide yaygın olarak kullanılırlar. Her biri farklı bir işlem için kullanılır. Majisyen bu vefkler vasıtasıyla hemen hemen yapamayacağı şey yoktur. Ancak Kutsal Koruyucu Meleğiyle temas kurmadan ve ikinci kitabın şartlarını yerine getirmeden bunları hiç denememesi gerekir. İkinci kitaptaki şartları yerine getirdiğini ve altı ay sonra kitapta vaat edilen şeylerin gerçekleştiğini iddia eden, Georges Chevalier (takma ad) bu deneyimlerini "The Sacred Magician"(36) adında ilginç bir günlük şeklinde yayınladı. Diğer yandan Abramelin majisiyle uğraşıp pek hoş olmayan şeyler gelen birçok kişi hakkında rivayetler dolaşmaktadır. Örneğin, bu konuda Francis King Şöyle yaşmıştır: "Karelerle denemeye kalkışan okuyucuların iyiliği için, uyarmamız gerekir ki, Kutsal Koruyucu Melek ile temas kurulmadan, bunları kullanmaya teşebbüs etmek son derece tehlikeli olduğu söylenir. S.L. MacGregor Mathers'in sözleriyle bazı karelerin 'tehlikeli otomatik etkileri vardır ve ortalıkta bırakılırsa hassas insanları, çocukları ve hatta hayvanları bile obsede edebilirler.' Bir okkült rapora göre besteci Peter Warlock Abramelin karelerine kurban giden insanlar arasında yer alması gerekir. Belirli bir olayı yaratmayı çok istemiş ve uygun kareyi koluna dövme ettirerek onu şarj etmiş. Yani zihinsel olarak sürekli olarak üzerine odaklanmış, bunu üzerine yanan bir sigara bastırarak başardı. Sonunda dileği yerine geldi, ancak o şekilde oldu ki olay bir zafer yerine bir duygusal felaketti ve ardından hemen intihar etti."(2) Dion Fortune, "Psişik Korunma" (37) klasiğinde diğer bir vakayı aktarıyor. "Occult Review'in Aralık 1929 sayısında H. Campell adı altında çok ilginç bir vaka verilmektedir:

	" 'Normal bir yöntemle elde edemeyeceğim bir bilgiyi istedim ve Abramelin'in sistemine başvurmaya karar verdim. Bu amaçla gerekli Tılsımı (vefki) azda da olsa bilgimin yettiği karar hazırladım. Ritüeli yaparak çalışma yerimi açmaya başladım. Az bilgi tehlikelidir ve ritüelim mükemmel değildi. Tek yaptığım şey tılsımı kullanamaz hale getirmekti, ancak bu hiç bir şekilde çağrılan varlığın faaliyetlerini engellemedi. Bu tarafımdan dikkatsizlikten başka bir şeye benzemiyor ve kısmen de öyledir. Ancak belirtmek istediğim şey, bu sistem konusundaki bilgim dolayısıyla ritüelim yetersizdi ve böyle bir varlık uyarıldıktan sonra onunla mücadele edecek her hangi bir yöntem bana gösterilmemişti...'" Bundan sonra birer aylık aralıklarla her yine ayda bir takım olaylar olur ve bunlar giderek yoğunlaşır. Bay Campell her seferinde üzerinde olağanüstü bir dehşet ve ağırlık hissiyle uyanır. Giderek bir yüz belirlenmeye başlar. "Bu sıralarda beni hızlı bir şekilde beni obsede etmeye başlayan varlığı görmeye başladım. Çirkin bir görünümü yoktu. Gözleri kapalı, sakallı ve uzun saçlıydı. Yavaş yavaş canlanan kör bir güce benziyordu.' "

	" 'Devam etmeden belirtmek istediğim üç nokta var. Birincisi hiç bir zaman aynı gecede iki kez saldırıya uğramadım. İkincisi, fiziksel olaylardan söz ettiğim zaman, örneğin cam kırılması ve sesler, tek bir izah edilmez müstesna dışında hiç bir zaman gerçek değildiler, sadece obsesyondular. Bu da üçüncü noktaya gider, bu olaylardan hiç biri uyurken olmadı. Her seferinde üzerimde dehşet duygusuyla kendimi uyanık halde buldum ve büyük bir didinme ile karşı koyup büyüyü bozmaya çalıştım...'" Bundan sonraki olaylar iyice çığırından çıkıyor. Yatağının altından kırmızı bir yılanın kıvrandığını görür ve pencereden atlayarak kolunu incitir. Yüz tekrar belirlenir, sakallı ve saçları uzayarak yılanlara dönüşür, odasının duvarı yıkılır ve kırmızı bir obelisk içeriye düşer. Ancak aslında bir şey yoktur, yine de diğer odalardan aile fertleri bu sesleri duyarlar. Sonradan okkült konularda çok bilgili ve deneyimli bir bayan arkadaşına başvurur ve arkadaşı ona yardım ettikten sonra obsesyon yok olur.

	Aslında Crowley'nin hatıralarında da birkaç Abramelin vakası daha var, ancak bu kadarı da yeter geldi.





Enokyan Maji





	"Şühpe götürmez bir şey varsa, o da Enokyan majide hiç bir araştırmacı veya ritüelistin daha erişemediği sır ve güç perdeleri vardır."





Donald Tyson(38)




	13 Temmuz 1527 doğan Dr. John Dee zamanının en büyük bilginleri arasında yer alır. Bir süre Kraliçe Elizabeth'in müneccimi olarak görev yapan Dee, birçok bilimde öncülülüğüne rağmen günümüzde genelde astroloji, simya, melek majisi ve Kabala konusunda derin etütlerinden dolayı hatırlanacaktı. Bu etütlerde durugörü yeteneğe sahip olmayan Dee, 10 Mart 1582 tarihinde Edward Kelley'i duru görür olarak hizmetine almıştı. Kelley daha ilk günde, Dee'nin verdiği kristal küreye bakarak ilk önce başmelek Uriel, daha sonra Rafael ve Mikhael'den Dee'nin mistik kitabı SOYGA konusunda tatmin edici mesajlar iletti. Bütün olup bitenler de Dee tarafından ayrıntılı bir şekilde kaydedilmekteydi. Daha sonra melekler bazı eşyaların yapımı için talimatlar verecekti. Bunlar arasında Kutsal Masa, Sigillum Dei Aemeth (Mumdan yapılı 9 inç çapında karmaşık bir tılsım), Seven Ensigns of Creation (masanun üzerine çizilen karmaşık tablolar/vefkler), bir Lamine (majikal göğüs plakası) ve majikal yüzük. Bu sıralarda meleklerden verildiği iddia edilen yeni bir kristal küre Sigillum Dei Aemeth Bundan sonra Kelley aracılığı ile gezegen majisi üzerinde bir sistem iletildi. Bunda sonra Robert Turner'e göre: "26 Mart 1582 tarihinde Kelley meleklerin dili ile ilgili olduğunu inandığı 21 harften oluşan bir alfabe açıkladı... 29 Mart ve 6 Nisan 1583 arasında Dee ve Kelly Meleklerden tebliğ edilen Liber Logaeth kitabını ilk bölümünü yazıya döktüler. Bu eser (ayrıca Enok'un Kitabı, Liber Mysteriorum Sextus (et sanctus) ve Tanrı'nın Sözü Kitabı olarak bilinirdi) ve ilk olarak Enokyan veya Melek dilinde 50 Davetten (İnvokasyon) ve ikinci olarak çok sayıda harf ve bazen sayı içeren (49x49 haneli) kareden oluşmuştu... Dee 'Amidah gah lesco van gedon amchih ax or mandol...' gibi imlasını hiç bilmediği bir çok cümle yazardı... Melekler Liber Loaeth'in tamamının 40 günde yazılmasını emrettiler ve gerçekten 6 Mayıs 1583'te, ilk Melek Davetlerinin verilişinden 39 gün sonra tamamlanmıştı. Her ne kadar Liber Logaeth (Kelley'nin yazıp hazırladığı) basit Latin harflerinde yazılmışsa, Melekler kitabın Melek Alfabesinde yeniden yazılıp gümüşle ciltlenmesine dair yine talimatlar verdiler- her ne kadar bunun yapıldığına dair herhangi bir kanıta rastlamadımsa de 16 Ağustos 1584 tarihinde Dee şöyle yazdı: 'Tanrı ve gökyüzü bilir ki kitabı gümüşle kaplamak için elimden gelini yaptım'... Görülüyor ki bilinmeyen bir yöntemle Liber Logaeth, daha sonraki çalışmalarda kullanılan "48 Melek Anahtarları" sistemi ortaya çıkarmak için kullanıldı... 13 Nisan ve 13 Temmuz 1584 arasındaki Melek çalışmaları üç iç içe majikal sistemin yaratılmasına neden oldular. Bunlar 48 Claves Angelicae (48 Melek Anahtarları), Liber Scientiae Auxilii et Victoriae Terrestris (Bilgi, Yardım ve Dünyasal Zafer Kitabı) ve Dua ve Davet Kitabı"(39) üzerine yerleştirilmesi söylendi

	Dee'nin notlarına göre çalışmalar ilerledikçe zamanına göre bazı son derece aykırı tebliğler gelmeye başladı. Bunlar Kelley'i epey sarstı ve zaman zaman isyan edip ayrılmaya kalkıştı. Bazen meleklerin aslında ifritler olduklarını haykırdıysa Dee onu yatıştırmaya çalışmıştı. Dee Kelley'i rahatsız eden mesajlar söyle sıraladı:



	"Onlara Kelley'i ikna etmeye çalıştılar ki:

	- İsa Tanrı değildir.

	- İsa'ya herhangi bir dua yapılmamalıdır.

	- Günah yoktur.

	- İnsan ruhu ölümden sonra doğmak üzere bir cenine geçer.

	- İnsan ruhu sayısı hep aynı olmuştur.

	- Adem ve Havva'dan türeyen nesiller tarih değil, mecazidir."(40)



	Dr. Dee'nin Enokyan külliyatı uzun süre unutulduktan sonra Golden Dawn öğretilerinde görüyoruz. Daha sonra Aleister Crowley "Vision and the Voice"(41) günlüklerinde Enokyan sistemindeki 30 Aethyr ve melek varlıkları ile çalışma vizyonlarını veriyor. Crowley Enokyan sistem için şöyle diyor: "Bu çalışmayı samimi kılan şey kimsenin açıklayamadığı bir şekilde harflerle dolu yüzü aşkın kare elde edilmesidir. Dee masanın üzerinde önünde bir veya birkaç (49x49) kare ile otururdu. Kelly onların Kutsal Masa dedikleri masanın önünde otururdu ve British Müzede masadaki bazı tılsımlarla birlikte görebileceğiniz "görü taşı"na bakardı ve içinde bu karelerin birindeki harfleri bir sopayla tek tek gösteren bir "melek" görürdü. Kelly örneğin - "O kolon 6, sıra 31'i işaret ediyor" ve harfi belirtmeden böylece devam edermiş, bu harfi Dee karedeki söz konusu hanede bulur ve not ederdi. Bu Kelley'nin oluşacak kelimeleri önceden bilmediğini gösterir. Eğer bilseydi karelerdeki 2401 harfin yerlerini tek tek bildiğini kabul etmemiz gerekir. Bu da oldukça şaşırtıcı bir beceri olurdu. Melek işini tamamlayınca, mesaj ters okunup yeniden yazılırdı. (Bunun ters şekilde dikte edilmesinin sebebi doğru şekilde iletilmesi o sıradan istenmeyen güçleri çağırabilecek kadar güce sahip olmasından dolayıdır). Bu Anahtarlar veya Çağrılar ters yazıldığında Enokyan veya Melek dili olarak adlandırdıkları bir dilde çağrılar ortaya çıkmıştı. Bu rasgele uyduruk bir dil değil, kendine has bir sentaks ve grameri var. O Grekçe veya Sanskritçe ve hatta İngilizce tercümesinden daha melodik ve etkileyici, bazen anlaması zor da olsa, Shakespeare, Milton veya Kitabi Mukaddes'in aşamayacağı ihtişamda fevkalade sözler içermektedir. Kelley'i bir şarlatan olarak suçlamak son derece aptalca olur. Eğer o Enokyan dilini yaratıysa ve bu mükemmel metinleri yazdıysa, en azından Chatterton'nun nüktedanlığından 50 kez incesi ve şiirsel hünerinden 500 kez fazlasına sahiptir demektir... Herhangi bir eleştirisel gözlem dışında, bu Anahtarların doğrululuğunun garantisi en ufak bir majikal kapasiteye sahip olan herhangi bir kimse çalıştıklarını saptayabilir... Bu Anahtarları çok kullandım ve her zaman mükemmel sonuç aldım."(42)





İslami Maji ve "Arap Majisi"




	"Onbirinci yüzyılda Grek ve Arap kaynaklarından faydalanan (Arap Endülüslü) Maslama b. Ahmad al-Majriti Gezegen Majisinde tekabüllerin kullanılmasının etkili bir taraftarı olarak majisyenin çalışmanın yöneldiği Küreye rabıta kurmasının gerekliliğini üzerinde önemle durmuştur. Dış etkenler tarafından etkilenmemek için inzivaya çekilmek. Majisyen bir ön çalışma döneminde oruç tutması öneriliyordu, ancak ritüele hazırlanırken çağıracağı Varlığın gezegensel tekabüllere uygun yiyecekler seçmesi, ritüelde de tekabüle uygun renkte kıyafet giymeyi, parfüm ve tütsü kullanmaya dikkat eder. Ortaçağın daha ileri bir safhasında Al Majriti'nin eseri Picatrix adı altında Latince'ye çevrildi ve bu uygulamalarının astrolog, simyager ve majisyenlere çekiciliği onların bütün Avrupa'ya yayılmasını sağladı."





Denning ve Phillips, Gezegen Majisi(43





	Arap Majisi, Batı'da son zamanlarda ilgi çeken bir konu haline gelmiştir. Akademik ve serbest araştırmacılar majinin kökenini irdeledikçe karşılarına ister istemez ortaçağında Arap etkisi altında Orta-Doğu ve Kuzey Afrika'da yayılmış kültürlerin etkileriyle karşılaşılmakta. İslam'ın hızlı ilerleyişi altında birçok farklı kültür ve topluluk tek bir çatı altında birleşiyordu. Bu arada üniversiteler kuruluyor, Grek ve Roma klasikleri tercüme ediliyor ve Orta Doğunun maji, simya veya astroloji gibi kendine has okkült ve mistik bilgi ve yöntemler çeşitli eserlerde kaleme alınıyordu. Bunların sadece birkaçı Batıya sızmıştı. 19'uncu asırda Crowley'nin hayran olduğu Sir Richard Burton, Binbir Gece Masallarını sansürsüz 10 ciltlik bir külliyat şeklinde Arapça'dan İngilizce'ye tercüme etmişti. Bunlar ve benzeri eserler doğunun esrarengiz majisi konusunda Batılıları büyülemişti. Ayrıca popüler bazı kitaplar konuya anekdotlarla renk katıyordu. Örneğin Paul Brunton'un Gizli Mısır'da bir Arayış, İdriş Şah'ın Doğu Büyüsü(44). Türkçe'de bu konuda yayınlamış eserleri saymak konumuzu aşar. Ancak belirtmek gerekir 7. ve 11. yüzyıl arasında yazılan eserler ilginç olmakla beraber, sonradan günümüze dek, istisnalar hariç genelde İslam edebiyatında hurafelere ve bağnazlığa yönelme hakim durumunda. ilginç bir çalışma Yusuf Özbek'in "İslami Maji" kitabı tercüme ettiği Manfred Ullmann'ın "İslam Kültür Tarihinde Maji" kitabını ve kendi incelemesini içermektedir(45). Takma adı Arkon Daraul (istihbaratım doğruysa) altında İdris Şah/Idries Shah Gizli Cemiyetler(46) kitabında hemen hemen bütün gizli Batı cemiyetlerinin kökenini Müslüman ülkelere dayandırıyordu. Örneğin Gül-Haç cemiyetinin gül simgesini özellikle Kaderi tarikatında Sufilerde kullanılmaktadır. Bu konuda sitemizde bazı yazılarımız var, örneğin İhvan-üs Safa, Gül Haç Cemiyetinin İslami Menşei ve İslam Açısından Hermesçilik. Aslında Templier Tapınakçıların haçlı seferleri sırasında İsmaililerden el aldıklarına veya en azından bilgi aldıklarına dair epey şey yazılmıştır.

	Yüzlerce yıllık İslam ve ayrıca modernleşme etkisiyle Orta-Doğu kültürü biraz monotonlaşmışsa da, halen gizemini sakladığı yerler vardır. Çeşitli gizemli ve ilginç topluluklar, Druziler, Maronitler, Yezidiler, Nusayriler, Koptlar, Yohanitler halen mevcuttur. Özellikle Harranlı Sabiler konusu Sülyeman Majisi bölümünde söz ettiğimiz Poke Runyan gibi bazı majisyenlerin ilgisini çekmektedir. Sabiler astrolojik maji uygulayan çok eski bir topluluktu. Hermetik inançları olup İdris'e ve Adem'e addettikleri kutsal kitapları olduğu söylenir. Kuran'a göre Yahudiler ve Hıristiyanlar ile birlikte kitaplı dine mensup olanlardandılar. Kuzey Afrika Arapları tarafından kullanılan bir çeşit kum divinasyonu (falı) olan remil G.D. öğretilerinde geomansi adı aldtında adapte edilmiştir ve 16 remil işaretinin çeşitli tekabülleri verilmektedir. Ayrıca remil konusunda batıda çok kapsamlı eserler de yazılmıştır.

	Zamanımızda Arap Majisini başlıca taraftarı Mamduh Al Daye'dir. Aslen Beyrutlu Al Daye Arap bir baba ve Türk bir annenin çocuğudur. 16 yaşından beri Golden Dawn mabetlerinde bulunarak majikal eğitimini tamamlamış. Daha sonra Kanada'da Angelic Order of Damkar cemiyetini kurmuştur. Damkar'ı Okkült Diriliş ve Altın Şafak Hermetik Cemiyeti - Bölüm 1'de söz ettiğimiz Gül+Haç cemiyetinin efsanevi kurucusunun Müslüman Orta-Doğuda eğitim aldığı yerdir. Bu merkezde Batılılara Golden Dawn kökenli uygulamalar dışında çeşitli Orta Doğu kökenli sistemler ve kendi deyimiyle "Arap Majisi" öğretilmektedir ve kaynak olarak kullandıkları Batı dillerine (ve Türkçe'ye) tercüme edilmemiş kaynakları sıralıyorlar. Şüphesiz bu konuda yazılacak çok şey vardır. Bir çok konu halen sırrını koruyor. Örneğin İranda gelişen Hurufilik yoğun ezoterik bilgiler içeren 32 Farsi harfe dayanan kabalisttik bir sistemdir. Ancak bu konuda kapsamlı bir araştırma yapılmadığı gibi başlıca eserleri tercüme edilmemiştir (bakınız sitemizde Hurufilik yazısı). Ayrıca Süleymaniye kütüphanesinde ve diğer kütüphanelerimizde irdelenmemiş pek çok eser bulunmaktadır. Topkapı kütüphanesinde bulunana Memluk oyun kartları Tarot kartlarının menşeini Mısır olarak ima etmektedir vs. Ayrıca Türk kökenli Tasavvuf ekollerini de ezoterik açıdan irdelemenin zamanı gelmiştir. İnşallah ileride bu sitede konuların uzmanlarının da katılarıyla bu konularda kapsamlı bilgiler verme fırsatı bulabiliriz. Yabancı kaynaklara fazla yer verdiğimizi sanan okurlar zannetmesinler coğrafik ve etnik bağlarımızı önemsemiyoruz.





Kaynakça




	1) a- The Golden Dawn, by Israel Regardie, (İki Cilt) Llewellyn Publications, Saint Paul, U.S.A., (1937-1940), 1970

	 b- The Complete Golden Dawn System of Magic by Israel Regardie, New Falcon Publications, Arizona, U.S.A., 1994



	2) The Rebirth of Magick, Francis King and Isabel Sutherland, Corgi Books, London, 1982



	3) Bu web sayfa Internetten kalkmıştır, ancak İngilizce bölümümüzde yayınlama izni için müracaat ettik.



	4) A Garden of Pomegranates, An Outline of the Qabalah, Israel Regardie, Llewellyn Pub., Minn, 1992



	5) The Tree of Life, A Study in Magic, by Israel Regardie, Samuel Wesier, New York, (1932) 1969



	6) Pilgrims of the Night, Pathfinders of the Magical Way, Lars B. Lindholm, Llewellyn, Minn., 1993



	7) The Secret Inner Order Rituals of the Golden Dawn, Patrick J. Zalewski, Falcon Press, Phoenix, Arizona, 1988.



	8) The Middle Pillar, A Co-Relation of the Principles of Analytical Psychology and the Elementary Techniques of Magic, by Dr. Israel Regardie, Lleweellyn Pub., Minn. U.S.A., 1978



	9) The Art of True Healing, A Treatis on the Mechanism of Prayer and the Operation of the Law of Attraction in Nature, by Dr. Israel Regardie, Helios Book Service, Glos. Great Britain, (1937), 1966



	10) Circles of Power, John Michael Greer, Llewellyn, St. Paul, Minn. U.S.A., 1997



	11) Magical States of Consicousness, by Melita Denning and Osborne Phillips, Llewellyn Pub., 1988



	12) The Shining Paths, Aschroft-Nowicki, The Aquarian Press, 1983



	13) Sword of Wisdom, MacGregor Mathers and the Golden Dawn, Ithell Colquhoun, G.P. Putnam's Sons, New York, 1975



	14) The Golden Dawn Scrapbook: the Rise and Fall of a Magical Order , R. A. Gilbert, Samuel Weiser, Maine, U.S.A.. 1997.



	15) Self-Initiation into the Golden Dawn Tradition: a Complete Curriculum of Study for both the Solitary Magician and the Working Magical Group, Chic and Sandra Tabatha Cicero, Llewellyn Publications, St. Paul MN, U.S.A., 1995.



	16) Secrets of a Golden Dawn Temple, The Alchemy and Crafting of Magickal Implements, by Chic Cicero and Sandra Tabatha Cicero, Llewellyn Pub., Minn., U.S.A., 1992



	17) The New Golden Dawn Ritual Tarot, Keys to the Rituals, Symbolism, Magic and Divination, Chic and sandra Tabatha Cicero, Llewellyn Pub., Minn. U.S.A., 1996



	18) The Ritual Magic Manual, A Complete Course in Magic, David Griffin, Golden Dawn Publishing, U:S:A:, 1999



	19) The True and Invisible Rosicrucian Order, paul Foster Case, Samuel Weiser, York beach, Miane, U.S.A. 1985.



	20) a- Kaballah of the Golden Dawn, Patrick J. Zalewski Llewellyn Publications, Minn1993.

	b- The Secret Inner Order Rituals of the Golden Dawn, Patrick J. Zalewski, Falcon Press, Phoenix, Arizona, 1988.

	c- Z-5 The Secret Teachings of the Golden Dawn, Book 1 - The Neophyte Riual, Patrick J Zalewski,Llewellyn Publications, Minn1991

	d- Z-5 The Secret Teachings of the Golden Dawn, Book 2 - The Zelator Riual 1=0, Patrick J Zalewski, Llewellyn Publications, Minn1992

	e- The Equinox and Solstice Ceremonies of the Golden Dawn, Patrick J Zalewski and Chris Zalewski, Llewellyn Publications, Minn1992

	f- Golden Dawn Enochian Magic, Patrick J Zalewski, Llewellyn Publications, Minn1990



	21) The Kabbalah Unveiled, Containing the following Books of the Zohar, the book of the concealed Mystery, The Greater Assembly, The Lesser Assembly, Translated into English from the Latin version of Knorr von Rosenroth, and collated with the original Chaldea and Hebrew text by S.L. MacGegror Mathers. Routledge & Kegan Paul, London, 1975



	22) The Kabbala, An Introduction to Jewish Mysticism and Its Secret Docrtine, Dr. Erich Bischoff, Samuel Weiser, Maine, 1985



	23) The Mystical Qabbalah, by Dion Fortune, Ernest Benn Limited, London, (1935), 1966



	24) A Practical Quide to Qabalistic Sembolism, Gareth Knight, Helios Book Service, 1969



	25) The Key of Solomon the King (Clavicula Salomonis), Now first Translated and Edited from the Ancient Mss. in the British Museum by S.L. MacGegror Mathers. Routledge & Kegan Paul, London, 1981



	26) a- The Goetica, the Lesser Key of Solomon the King, Legemeton, Book 1, Clavicula Salomonis Regis, translated by S.L. MacGegror Mathers., edited, annoted, Introduced and Enlarged by Aleister Crowley, Samuel Weiser, Maine, 1995

	b- Aleister Crowley's Illustrated Goetia by Lon Milo DuQuette, Dr. Chrisopher S. Hyatt, New Falcon Pub. Arizona, 1992

	27) The Grimoire of Armadel, Translated and Edited from the ancient manuscript in the Library of the Arsenal, Paris, by S.L. MacGegror Mathers. Routledge & Kegan Paul, London, 1980

	28) The Book of Solomon's Magick, How to Invoke Angels's into the Crystal and Evoke Spirits to Visible Appeareance in the Dark Mirror, Carroll "Poke" Runyan, The Church of the Hermetic Sciences, 1997.

	29) The Magick of Solomon, Carroll "Poke" Runyan, Ordo templi Astarte, 1996, VHS - NTSC ,75 dakika

	30) The Seasonal Rites of Baal and Astarte & Prince Aghat and the Magick Bow, Carroll "Poke" Runyan, The Church of the Hermetic Sciences, 1998

	31) Summoning Spirits, The Art of Magical Evocation, Konstantinos, Llewellyn Pub., Minn. U.S.A., 1995.

	32) Goetic Evocation, The Magican Workbook 2, Steve savedow, Eschaton, Chicago, 1996

	33) My Life with the Spirits, The Adventures of a Modern Magician, Lon Milo DuQuette, Samuel Wesier, Maine, U.S.A., 1999

	34) Gods of the New Millennium, Musings on Modern Magick, Lon Milo DuQuette, Samuel Wesier, Maine, U.S.A., 1997

	35) The Book of the Sacred Magic of Abra-Melin the Mage, as Delivered by Abraham the Jew unto his son Lamech, A Grimoire of the Fifteenth Century tranlstated by S.L. MacGegror Mathers. The de Laurence Comapny, Chicago, 1948

	36) The Sacred Magician, A Cemenonial Diary, Georges Chevalier, Paladin, Herts, Great Britain,1976

	37) Psychic Self-Defence, A Study in Occult Pathology and Criminality, Dion Fortune, The Aquarian Press, Great Britain, (1930), 1973

	38) Enochian Magic for Beginners, Donald Tyson, Llewellyn Pub., Minn. U.S.A. 1997

	39) Elizabetan Magic, Robert Turner, Element Books, Dorset, England, 1989

	40) The Enochian Magick of Dr. John Dee, The Most Powerful System of Magick in Its Original, Unexpurgated Form, Geoffrey James, Llewellyn Pub. Minn. U.S.A., 1994

	41) The Vision and the Voice, with Commentary and Other Papers , Aleister Crowely with Victor B. Neuburg & Mary Desti, Samuel Wesier, Inc. Maine, U.S.A., 1998

	42) The Confessions of Aleister Crowley, An Autohagiography, edited by john Symonds and Kenneth Grant, Jonathan Cape, London, (1929), 1969

	43) Planetary Magick, Denning and Phillips, Llewellyn Pub. Minn. U.S.A. 1989

	44) Doğu Büyüsü, İdris Şah, Süreç, İstanbul, 1987

	Oriental Magic, Sayed Idries Shah, Octagon Press, London, (1956), 1970

	45) İslami Maji, Ullman ve Özbek, İz Yayınları, İstanbul, 1994

	46) Secret Societies, Arkon Daraul, Frederick Muller, London, 1966





Notlar


	[←1]

Akaşik Kayıt - Dünydada bütün olup bitenlerin, bütün bilgilerin kayıtlı olduğu bir aura kayıdı. Aslında dünyanın hafızası.





