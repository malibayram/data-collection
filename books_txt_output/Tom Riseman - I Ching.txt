I Ching – Tom Riseman





I CHING,

ya da değişimlerin kitabı, tarih boyunca yazılan ilk bilgelik, felsefe ve fal kitabıdır.

Tarih boyunca birçok liderin ve araştırmacının her zaman başvurduğu bir rehber olmuştur.

I CHING,

tüm yaşamı yöneten değişim sürecini anlamak için kullanılacak bir araçtır.

I CHING,

size, aşk yaşamınızdan iş ilişkilerinize kadar her konuda ne yapacağınızı söyleyen bir rehberdir.

I CHING,

günlük yaşamınızda, hem geleceğinizi öğrenmekte, hem kendinizi keşfetmekte, hem de atacağınız en iyi adımı anlamakta kullanabileceğiniz harikulâde bir rehberdir.





Dharma Yayınları 7 Doğu Bilgeliği 3

ISBN 975-7800-05-8

Kitabın Özgün Adı: UNDERSTANDING THE I CHING

Dizgi: Odak Dizgi (513 98 22)

Baskı: : Özen Matbaası (528 20 75)

Film ve Montaj: İteka Reklam Hiz. (518 45 75)

Cilt: Örnek Mücellit (516 50 20)

Baskıya Hazırlayan: Namık Kemal Atalay

Kapak Düzeni : Bülent Engez (516 19 00)

1.Basım / 1992

Bu kitabın Türkiye’deki yayın hakları, Fikir ve Sanat Kanunu gereğince, Akçalı ve Tuna Ajans aracılığıyla DHARMA yayınlarına aittir.





Dünyanın En Eski Fal Sisteminin Tarihi ve Kullanım Biçimi





TOM RISEMAN

Çev: AYŞE BÂLİ



DHARMA YAYINLARI

CC 418 Mecidiyeköy-(80303) İstanbul Tel: (0532) 377 11 45 • Faks : (0532) 37900 44





İçindekiler


GİRİŞ

Hexagramlar

1. CH’İEN/yaratıcı

2. K’UN /Alıcı, Kabul Edici

3. CHUN /Başlangıçta Çekilen Zorluk

4. MENG/Gençlik

6. SUNG/Çatışma

7. SHİH/Ordu

8. PI/Birlik.

9. HASÎAO CH’U/Kontrol Altında Tutmak

10. LU /Adım Atmak, Ayak Basmak

11. T’Al /Barış

12. P’I /Uyumsuzluk

13. T’UNG JEN/Sosyal Yakınlık, Dostluk

14. TA YU /Fazla Miktarda Varlık

15. CH’IEN/ Alçakgönüllülük, mütevazilik

16. YU/Heves

17. SUİ/ Devam eden

18. KU/ Bozulanın Onarımı

19. LlN/Yönetim

20. KUAN/Görüş açısı

21. SHIH HO/Isırmak, Diş Geçirmek

22. PI/Zerafet

23. PO/Çözülme

24. FU/Geri dönüş

25. WU WANG/Sadelik

26. TA CH’U/Dizginlenen Güç

27.1/ Beslemek

28. TA KUO / Aşırı büyüklük

29. K’AN / Derinlik

30. Lİ / Ateş

31. HSİEN/Teşvik

32. HENG / Devamlılık

33. TUN / Geri çekilme

34. TA CHUANG / Büyük Güç

35.CHIN /İlerleme

36. MİNG I / Işığın Kararması

37. CHIA JEN / Aile

38. K’UEİ/ Çekimserlik ve Kopukluk

39. CHIEN/Engelleme

40. HSIEH/Özgürlük

41. SUN / Düşüş, Eksilme

42.I / Artış

43. KUAİ / Kararlılık

44. KOU / Karşılaşma

45. TS’Uİ/Anlaşma

46. SHENG/Yukarı itme

48. CHİNG/Kuyu

49. KO / Devrim

50. TİNG / Kazan

51. CHEN / Uyanma

52. KEN / Hareketsiz durmak.

53. CHİEN /Gelişme

54. KUEI MEI/Evlenen taze genç kız

55. FENG / Büyüklük, ululuk

56. LU / Yabancı

57. SUN / içe işleyen rüzgâr

58. TUİ / Neşe

59. HUAN/Dağılma

60. CHIEH/Kısıtlama, sınır koyma.

61. CHUNG FU/Anlamak (Gerçek)

62. HSIAO KUA / Küçüğün aşırılığı

63. CHI CHI / Tamamlama

64. WEI CHI / Tamamlama Öncesi

EK - Hexagram Tanıtım Kartı

Trigramlar ve Özellikleri

Trigramlar ve Özellikleri





GİRİŞ


I Ching’i biz batılılara çekici kılan özelliği, öncelikle bizim anlayışımıza ters düşen bazı gerçekleri az bulunur bir açıklıkla önerebilmesidir. I Ching, alışılmadık diliyle günlük yaşantımızdan çok kopuk gözükse de doğal ve sezgisel yaklaşımı aslında tümdengelimli, mantıksal düşüncemizin tamamlayıcısıdır. I Ching’e göre değişim, heryerde ve herşeyde bulunan devamlı, sonsuz bir güçtür. Bu gücü ve onun gelişim sürecini anlayabilen kişi, durumu gerçekten kavramış demektir. I Ching’in başarıları şimdiye dek pek çok kez kanıtlanmıştır. Örneğin insanın bütünlük ve düzene olan ihtiyacını keşfeden ilk psikolog C. G. Jung, görünüşte birbiriyle ilgisiz olaylar arasındaki bağlantıyı «eşlemlilik» (senkronite) terimiyle adlandırdığında, I Ching’i göz önünde bulundurmuştu.

I Ching’le kuracağımız ilk ilişki, tüm sistemi anlamaya yönelik olmamalıdır. Jung’un «I Ching’in benzersiz psikolojisi» diye adlandırdığı olguyla yakınlaşmamız yeterlidir. Özleri Antik Çin Stiline dayandığından, hexag- ramlar çiçekli, süslü ve karmaşık olmalarına karşın son derece güncel ve ana konulardan bahsederler. Değişim kitabını doğru kullanmamızı engelleyen tek şey, düşünme biçimimizdeki farklılıkta yatar.

I Ching’in en önemli amacı, bütün ontolojik sistemlerde olduğu gibi kendini bilme ve tanımadır. Prensiplerine ve metoduna uyulursa I Ching, biraz kararlılık ve mantığın da yardımıyla herkes için geçerli bir bilgi ve esin kaynağı olabilir.

I Ching’in Kökleri ve Tarihi

I Ching kadar uzun ve farklı çalışmaların pek azı hiç kesintisiz bir tarihe sahiptir. Ünlü bilge Fu Hsi’nin ana 8 trigramı (isimleri büyük olasılıkla Çince bile değildi) keşfettiği bilindiğine göre, orijinlerin 25.000 ile 5.000 yıl öncesine dayandığı söylenebilir.

Kral Wen kendisini kıskanan bir imparator tarafından onbir yıl boyunca hapsolana dek, yani İ.Ö. 1150’lerde, trigramların iki ayrı düzenlenmesi kullanılmaktaydı. Kral, uzun hapis yıllarını, I Ching’i felsefi yönden geliştirmekle geçirdi. Bunu da 8 trigramı, 64 altı çizgi hexagramına eklemekle ve her birine yorumlar katmakla başardı. Hexagramların ardındaki mantık ve mistik felsefeyi de etraflıca yorumladı. Onun çalışmaları 1 Ching hakkında en öğretici kaynaklardan biri olarak kaldı ve seneler içinde geliştirildi. Wen’in oğlu Tan, hexagram yorumlarına yenilerini eklediyse de, bu yazarların çalışmalarını okullarda işlenir hale sokan Konfiçyüs’tür. I Ching’i ilk kez «Değişim» olarak adlandıran ve bundan pek çok çalışma üreten de yine Konfiçyüs’ten başkası değildir.

Taoculuk

I Ching felsefesinden asla ayrı tutulamayan Taoculuk, Yin ve Yang’ın birbirini hem tamamlayan hem de karşı çıkan prensiplerinden oluşmuştur. Yin ve Yang birbirlerini hem yaratır, hem de ilişkilerinin sürekli sil baştan oluşmasıyla çift taraflı bir tüketiciliğe yol açarlar. Uydukları temel kural hayattaki tek kesinlik olan değişim öğesidir. I ching de sonsuz değişimi esas olarak alır. 64 hexagramın her birini, Yin’den Yang’a veya tersine doğru değişen 6 çizgi haline getirir. Böylece hexagram adım adım bambaşka bir konuma geçer. Güç, her hexagramda çocukluktan doruk dönemine (climax) ve sonraları düşüş noktasına dönüşürken izlenebilir.

Eski ve Modern Kullanım

Çin, dünyanın ilk sivil servisini oluşturduğunda, I Ching de günlük işler ve yönetim için gerekli, felsefi bir kılavuz yerini tutmuştur. Önceleri her konuda, pazardan pazara dolaşan falcılara danışılırken, modern zamanlarda Chian Kai-Shek, I Ching’i bir danışma kılavuzu olarak belirlediği gibi, bu kılavuz Çince’nin «Yeni Meziyetleri» için de bir kaynak oluşturmuştur. I Ching’in kullanımı doğuda 2. Dünya Savaşı sırasında da çok yaygındı. Klasikler arasında en önemlisi sayıldığından, ordunun mutlaka yararlanması gerektiği düşünülürdü. Hatta pek çok Japon aydınına göre Kraliyet Ordusu, kılavuzu kullanmak için kendini fazla modern sayan, saldırgan subaylardan oluşmasa Pasifik kampanyasını mutlaka kazanırdı. Örneğin o denli kibirli olmayan Mao Tse-Tung, Uzun yürüyüş öncesi planlama ve savaş yılları sırasında kitabı sürekli kullanmıştı. Doğuda basitleştirilmiş kopyalarına halen başvurulmaktadır. Günümüzde I Ching’in yeri, astroloji, el falı ve diğer esrarengiz bilimler arasındadır. İş adamlarınca sıkça başvurulduğu gibi, I Ching felsefesi, numerolojik bir sistemi araştırma programı hazırlanırken, büyük bir bilgisayar şirketince dahi kullanılmıştır.

Nedenler ve Tavırlar

Kılavuzu sorgulama ve anlamlandırma, hem titizlik hem açık fikirlilik gerektirir. İnanmayan bir tavırdan kesinlikle uzak durarak, karmaşık görüntülerin insanın zihnine sızmasına izin vermek şarttır. Fiziksel yetenek gerekmemekle birlikte kişisel tavır son derece önemlidir. Kılavuz, bir eğlence oyuncağı gibi görülürse vereceği cevaplar da o doğrultuda eğlencelik cevaplar olacaktır. İlk adım saygılı davranmaktır. Bu yüzden bazı törensel formalitlerden yararlanılabilir. İki ana metod vardır: Bozuk para ve yaprak sapı metodları. İlki için yuvarlak ve ortalarında kare delik bulunan üç eski Çin parası gereklidir. Bunlar bulunmazsa bakır paralar veya aşağı yukarı yirmi santimetre uzunluğunda ince sopalar da aynı işlevi görür. Birinci kullanımdan önce paralar iyice yıkanmalı ve kimseye vermeden, avuçta on dakika kadar tutulmalıdır. Yanıtı bozacak veya gölgelendirebilecek bencil sorular dışında her konuda, her türden soru sorulabilir.

Sorular zaman faktörü ve tarifi gereken koşullar içeriyorlarsa en açık şekilde cevaplanacaklardır. Oysa «evet» «hayır» cevaplı sorulara verilen yanıtlar netlikten daha uzak olacaktır.

Kılavuza, açık seçik bir şekilde tasarlanmış olan sorunuzu sesli veya sessiz olarak yönelttikten sonra, onu düşünün. Kılavuza, saygı değer bir kişiymiş gibi davranmalısınız.

Paraları atmak

Çin paraları elde tutulduktan sonra düz bir yüzey üzerine hafifçe atılır. Ancak sorunuzu, zihninizde iyice belirginleştirmeden yöneltirseniz net olmayan bir cevap alırsınız. Çin paralarında, dört figürlü, günümüz paralarındaysa tura olarak adlandırdığımız taraf «yang»dır ve değeri üçtür. Yazı tarafıysa «yin»dir ve iki değerine sahiptir. Paralar altı kez atılır ve her seferinde altı, yedi veya sekiz toplam değerlerine ulaşılır. Her atıştan sonra toplam değer yazılır ve hexagram hemen çizilir. Tıpkı Organik hayat gibi aşağıdan başlanır. Altı, Yaşlı Yin, yedi, genç Yang, sekiz, genç Yin ve dokuz, yaşlı Yang’dır. Yang için tek bir yatay çizgi, Yin içinse bir kesik çizgi kullanılır. Ayrıca yaşlı Yang ve yaşlı Yin’i ayrı ayrı temsil etmek için bunları bir daire veya çarpıyla işaretlemelidir. Ayrıca altı bir çarpıyla, yedi noktayla, sekiz iki noktayla ve dokuz bir daireyle temsil edilir. «Yaşlı»nın anlamı, Tai Chi’nin ana felsefesinde yatar. Bu felsefeye göre doruk noktasına ulaşan bir güç, tersine doğru değişir. Yani yaşlı çizgiler değişmektedir ve altı çizginin bir veya birkaç noktasında oluşabilirler.

Örneğin altı, yedi, sekiz, sekiz, yedi ve sekiz atıldığında sırasıyla yaşlı Yin, genç Yang, genç Yin, genç Yin, genç Yin, genç Yang ve genç Yin anlaşılmalıdır.

Sekiz trigramın tablosuna göz attığımızda, aşağı ve yukarı trigramların kesişim sayısı olarak 29’u (K’an) elde ederiz. İlk çizgi, değişen bir çizgidir. Daha sonra görüntü, karar ve çizginin yorumunu okuyarak birinci çizginin değişimiyle oluşan yeni hexagrama döneriz. Bu hexagram, Chieh (altmış numara) hexagramı olarak sonuçlanır.

Yorumlama

Bir cevabı yargılamada üç ana faktör vardır.

1. Her hexagram, binlerce armoniden oluşan notalar gibi, karmaşık ve benzersiz bir enerji türünü temsil eder. Şekillenenin, çoğu zaman durumu tam olarak resmetmese de, onun altını çizen faktörleri yansıttığı unutulmamalıdır.

2. Her hexagram ve her çizgi üç öğeyi yansıtır:

i) Yan koşullar grubu

ii) Kişinin özel durumu

iii) Kişinin kendiyle ve başkalarıyla olan ilişkileri

3. İnsan ilişkilerinin altında karmaşık faktörler yatabilir. Cevabı anlayışınız, konuyla olan ilişkinizin derecesine de bağlı olacaktır. Bu yüzden bu durumun ve kılavuz karşısında bulunduğunuz pozisyonun bilincinde olmalısınız. Bu, cevabı yorumlarken ne düzeyde olduğunuzu anlamınızı sağlar.





Hexagramlar





1. CH’İEN/yaratıcı


Hem üst, hem alt trigramlar Chien’dir (Yang’ı temsil eden ve kesiksiz çizgiler). Güçlü, aktif, verici ve ruhen dengeli olan Ch’ien gök, kral, lider ve aile reisi özellikleri taşır. Yaşama sevincini ve gücünü yapıcı olarak kullanan bir kişiyle uyuşur. İlk enerji, doruk noktasına eriştikten sonra tersine döndüğünden, hexagramların uyarısı başarının aşırıya ulaşması halinde, başarısızlığa dönüşeceği yolundadır.

Karar

Yaratıcı güç, ulu başarıyı, ancak bütünlüğü devam ettirerek kazandırır

Ch’ien’in en eski anlamı, derinliklerde akan başarının gücüydü. Ama başarı, ancak sürdürebildiği, doğru adımların devamlılığı halinde vardır.

Görüntü

Göğün hareketi güç yüklüdür; tıpkı kendini geliştiren üstün insan gibi.

Gök durmaksızın hareket halindedir. Bu, kişinin kendini güçlü, işe yarar ve devamlı kılması için etkili bir örnek olmalıdır.

Çizgiler

Aşağıda dokuz: Ejderha kış uykusundadır sakın harekete geçmeyiniz.

Çin ejderhaları dinamik ve uyanmakta olan gücü simgeler. Henüz olmasa da zamanı gelecek, şimdilik hazırlanmalı ve beklemelisiniz.

İkinci sırada dokuz: Ejderha gözükür, onu görmekte yarar vardır.

Durumunuzda ilerleme kaydetmelisiniz, çabalarınız sonuçsuz kalmayacaktır. Mümkünse sizden daha olgun ve ileri kişilerden yardım istemelisiniz,

Üçüncü sırada dokuz: Ulu kişi, gün boyunca etkinlik gösterdi, ama geceyi uzun görmekte. Tehlike söz konusu.

Karşılığı pek fazla almamadan çok çalışmak gerekiyor, zor koşullarda dahi doğru yoldan sapmamaya dikkat edilmeli.

Dördüncü sırada dokuz rakamı: Ejderha derinlerde salınıyor. Suçlama yok

Bir seçim yapma zamanı, ya geri çekilme ya da ileri atılma söz konusu. Doğru ve yanlış yol yoktur, bunlar kişinin kendi içinde yorumlayacağı değişken olgulardır.

Beşinci sırada dokuz: Ejderha cennettedir. Büyükleri görmek yararlıdır.

Bir kişi yeteneğinizin farkına varıp size yardıma koşabilir. Etkiniz artacak ve çevreniz genişleyecek, buna karşın beklenmedik bir biçimde yalnız kalmanız olası.

Altıncı sırada dokuz: Ejderha kibirli. Pişmanlık sebebi.

Böyle devam ederseniz hem maddi, hem de manevi varlığınız tehlikeye girecektir.





2. K’UN /Alıcı, Kabul Edici


Her çizgi koyu, toprak, ana gücü ve sadakatle tamamlanan Yin’i temsil eder. Chi’en gibi bu da zayıflıktan uzak bir birinci güçtür. Bu güçler kral kraliçe veya ana baba’yı esas alır. Yalnızca yaratıcının elinde yapıcı bir sonuç elde edilebilir.

Yorumlama

Kabul edici, bir kısrak özellikleri taşıyan yönleriyle büyük başarı ve kazanç getirilebilir. Ulu kişi yanlış yola sapar ve gördüğü yardımlar sonucu doğru yola döner. Güneyde ve batıda dostlar edinir, kuzeyde ve doğuda onların önüne geçer.

Bir kısrağın hareketini çağrıştıran kabul edici, Ch’ien’den, daha fazla maddi olanak yaratmasıyla farklılık gösterir. Güney ve batı, çaba ve çalışmayı sembolize eder. Kuzey ve doğuysa, başkalarıyla ortak planlar oluşturmayı. Fakat başkalarını bir yana bırakıp kişisel planlar kurmak daha, olumludur.

Görüntü

Toprakta bağlılık gözükmektedir. Mükemmel karakterli ulu kişi de dünyaya katlanır.

Toprak herşeyi, hem iyiyi hem de kötüyü içinde barındırır. Ulu kişi de katıksız ve derin bir kişiliğe sahiptir böylece toprağı ve çevresini olduğu gibi kabullenip onun için çalışabilir.

Çizgiler

Aşağıda altı: Basılan yerler buzla kaplanmakta ve buz giderek kalınlaşmaktadır.

Karanlığın ve soğuğun işaretleri artmakta, şanssızlık bulutları dolaşmaktadır.

İkinci sırada altı: Düz, kare, kazanç

Kabul edici (kareyle sembolize edilmiştir) doğal yollarda olumlu sonuçlara ulaşır. İşler yolundadır.

Üçüncü sırada altı: Gizli yetenekler farkedilmeden gelişmektedir. Krala hizmet, yavaşça bütünlüğe erdirir.

Işığınızı gizleyin sakin çabalar ödüller getireceğinden, ilerde meyva verebilecek projelere girişin.

Dördüncü sırada altı: Heybenin ağzı bağlı. Ne övgü, ne suçlama.

Tedbirli olun, işler yolunda gitmezse çok dikkatli davranın.

Beşinci sırada altı: Sade, sarı bir kumaş büyük bir şans getirir.

Sarı güvenilirlik demektir. Başarı zamanı, ama yalnızca tedbirli ve ölçülü (özellikle toplum içinde) bir tavır içinde. Söz konusu başarı da dolaylı yollarla sağlanıyor.

Üstte altı: Ejderhalar tarlada dövüşüyor, siyah ve sarı Kan.

Değişen çizgi gökteki (siyah veya lacivert) yer için savaşan iki ana gücü temsil eder. Kavgalara dikkat edin, her iki taraf da zarar görebilir.





3. CHUN /Başlangıçta Çekilen Zorluk


Yukarda K’an, aşağıdaysa Chen bir arada, bulut, su, hareket ve gökgürültüsünü getirirler. Gerilimli bir an. Chun, tohumların binbir güçlükle toprağı delmek için çabaladıkları zamandır. Kişi çok sabırlı olmalıdır.

Karar

Başlangıçtaki zorluk biraz azimle büyük başarı ve kazanç getirebilir. Harekete geçmeden önce yardımcılar bulunmalıdır.

Henüz hiçbirşey tam oluşmamıştır, bir çabalama dönemi söz konusudur. Azmeden, vazgeçmeyen kişiyi büyük başarı bekler. Fakat vaktinden önceki girişimler felaketle sonuçlanır.

Görüntü

Bulutlar ve gökgürültüsü: Başlangıç zorluğu. Ulu kişi karmaşayı düzene sokar.

Bulut ve fırtınanın anlamı bellidir: Kişi neyin ne olduğunu çözmeli ve yağmur sonrası düzelen koşullardan yararlanmayı bilmelidir.

Çizgiler

Aşağıda dokuz: Zorluk ve durum değerlendirmesi. Doğru davranıldığında kazanç söz konusu.

Fazla ağırdan almayın ama gereksiz yere acele de etmeyin; yolunuzda ilerleyin yeter. Özellikle size yardımcı kişiler söz konusuysa, alçakgönüllülüğü elden bırakmayın.

İkinci sırada altı: Bir atlı herşeyi birbirinden ayırıyor. Hırsız değil, tek amacı kızın kalbini kazanıp onunla evlenmek Genç kızsa nazlanıyor. Ancak on sene sonra kabul edip, atlının dileğini gerçekleştiriyor.

İş konusunda ani değişimler, hatta bir şok haber ortaya çıkabilir. Güçlü bir yaklaşım gerekiyor. Sonradan bazı zorunluluklar getirecek olan yardım elinden uzak durmalı. Zorluklar çemberinden geçildiği takdirde başarı beklenebilir.

Üçüncü sırada altı: Öncüsü olmayan avcı geyik ormanda yalnızca yolunu kaybeder. Ulu kişi bunu anlar ve geriye dönmeyi yeğler. Devam etmek pişmanlık getirir.

Kişiye rehberlik edebilecek unsurlar olmaksızın fazla erken harekete geçmek büyük tatsızlıklara sebep olur. Hiçbirşeyi zorlama zamanı değildir.

Dördüncü sırada altı: Bir araba ve at yola çıkmıştır. Birleşmeye gidilmeli ve adım atılmalıdır. Herşey kazançlı gözükmektedir.

Beklenmedik bir fırsat değerlendirilmelidir. İlk adım utanç verici olabilse de karşılığı görülecektir.

Beşinci sırada dokuz: Olumlu işlerde zorluk. Küçük olaylarda şans, büyük olaylardaysa şansızlık gözüküyor.

Doğru davranışlarla ve fazla başarı ummadan adım adım ilerleyin.

Yukarda altı: Araba ve at yola çıkmıştır. Kan, gözyaşlarına karışır.



Olaylarda kibir yüzünden oluşan ani değişim büyük şansızlıklara veya tümüyle vaz geçmemize yol açabilir. Kişisel tavır mutlaka değişmelidir.





4. MENG/Gençlik


Hexagram’ın anlamı saflık ve toyluktur. Üst trigram (Ken) dağların en genç evladı, K’an ise tehlike veya su demektir. Görüntüler, dağın eteklerinde doğan ilkbaharla, aptal, toy bir çocuğunkilerdir. Gençliğin eğitilmeye ihtiyacı vardır. Bu hexagram öğretici, dayanıklı ve özellikle sabırlı olmayı gerektirir.

Karar

Toy gençliği arayan ben değilim, o benim peşimde. İlk sorusunu yanıtladığımda bana karşı çıkarsa saygısızlık gösterir. Ama saygısızlık karşısında ona cevap verecek değilim. Yola devam etmek kazançlıdır.

İki fikir birlikte verilmiştir: Kılavuz ve onun kendisini sorgulayanlar karşısındaki tavrı. Deneyimsiz sorgulayıcı, I Ching’i kullanırken usta-çırak ilişkisini kabullenmelidir. İyi çırak, saygılı, çalışkan ve her adımını iyice tartan kişidir.

Görüntü

Dağların altından gençliği temsil eden ilkbahar fışkırmaktadır. Enerjisini doğru yönde kullanan ulu kişi kendini geliştirmeyi bilir.

Kişiler iyi öğrenciler gibi karakterlerini açıklıkla ve devamlılıkla geliştirmelidir.

Çizgiler

Aşağıda altı: Gençliği eğitirken disiplinli olmak gerekir. Ama disiplin özgürlüğün elden alınması değildir, zira kelepçeler utanç vericidir.

Öğrenim önce taklitle başlar. Gençlik öğrenime ciddiyetle yaklaşmazsa cahil ve aptal kalacaktır. Ama kısıtlayıcı rutinler de aklın esnekliğini zedeler. Zor ve karışık bir dönemdir, ama sonunda rahata erilir.

İkinci sırada altı: Deneyimize iyi davranmak şans getirir. Evlat, ev yönetiminde söz sahibi olabilir.

Bu çizgiler zayıfa göz kulak olacak, centilmence davranabilecek ve daha fazla sorumluluk kaldırabilecek güçte bir insanı resm’ederler. Bu, bir uyum ve başarı dönemidir.

Üçüncü sırada altı: Zengin bir kişi yaklaştığında, kendini kaybeden bir hizmekârı asla seçmeyin. Kazanç söz konusu değil.

Sakın sarsılmayın, olaylar karşısında gururunuz kırılabilir ama alçakgönüllü, sessiz ve doğru olun.

Dördüncü sırada altı: Karışıklığın altından kalkamayan genç utanç içinde.

Eğer gerçekleri göremeyen biriyle birlikteyseniz, ondan uzak durun. Yoksa gurur kırıcı olaylar meydana geleceği gibi, insanlar hakkınızda olumsuz düşünmeye da başlayacaklar.

Beşinci sırada altı: Gençliğin masumiyeti şans getiriyor.

Masumiyet, önyargıdan uzak olduğu için gerekli. Ustaya saygı duyduğunuz takdirde amaçlarınızı başaracaksınız.

Çizgi üstte: Gençlik cezalandırılırken aşırıya kaçılmamak. Ceza aynı hatayı yinelemeyi önlemelidir sadece.

Dikkatli olun. Cezalandıran veya cezalandırılan siz olabilirsiniz ama cezanın suça uygun olmasına özen gösterin.

Çizgiler

Aşağıda altı: Gençliği eğitirken disiplinli olmak gerekir. Ama disiplin özgürlüğün elden alınması değildir, zira kelepçeler utanç vericidir.

Öğrenim önce taklitle başlar. Gençlik öğrenime ciddiyetle yaklaşmazsa cahil ve aptal kalacaktır. Ama kısıtlayıcı rutinler de aklın esnekliğini zedeler. Zor ve karışık bir dönemdir ama sonunda rahata erilir.

İkinci sırada dokuz: Deneyimimize iyi davranmak şans getirir. Evlat ev yönetiminde söz sahibi olabilir.

Bu çizgiler zayıfa göz kulan olacak, centilmence davranabilecek ve daha fazla sorumluluk kaldırabilecek güçte bir insanı resm’ederler. Bu bir uyum ve başarı dönemidir.

Üçüncü sırada altı: Zengin bir kişi yaklaştığında, kendini kaybeden bir hizmetkârı asla seçmeyin. Kazanç söz konusu değil. Sakın sarsılmayın, olaylar karşısında gururunuz kırılabilir ama alçak gönüllü, sessiz ve doğru olun.

Dördüncü sırada altı: Karışıklığın altından kalkama- yan genç utanç içinde.

Eğer gerçekleri göremeyen biriyle birlikteyseniz, ondan uzak durun. Yoksa gurur kırıcı olaylar meydana geleceği gibi insanlar hakkınızda olumsuz düşünmeye başlayacaklar.

Beşinci sırada altı: Gençliğin masumiyeti şans getiriyor. Masumiyet, önyargıdan uzak olduğu için gerekli. Ustaya saygıda duyduğunuz takdirde amaçlarınızı başaracaksınız.

Çizgi üstte: Gençlik cezalandırılırken aşırıya kaçılmamalı. Ceza aynı hatayı yinelemeyi önlemelidir sadece. Dikkatli olun. Cezalandıran veya cezalandırılan siz olabilirsiniz ama cezanın suça uygun olmasına özen gösterin.





5. HSU / Değerlendirme

K’an trigramı (su, tehlike) Ch’in (cennet, güç)’ün üstünde olduğunda gökyüzündeki yağmur bulutlarını anlatır. Yağmur yağacaktır, bu arada kişi beklemeli ve zamanını hazırlıkla geçirmelidir. Değerlendirme, ölçüp biçme fikri, oturan meditatörü temsil eden eski ideogram Hsu’dan doğmuştur. Değerlendirme içinde, vücudun merkezindeki enerji deposunu besleme fikri de vardır. Tedbirli ama iddialı ilerlemek; rekabetten haberdar olmak, ama rakiplere iyi davranmak gerekir.

Karar

Değerlendirme. Eğer doğru yapılırsa zafere ulaştırır. Azim, şans getirir. Büyük suları aşmakta kazanç var.

Gerçeklerin olduğu gibi farkına varmalı ve bunu, dengeli ve kesin bir harekete geçilmesinin izlemesi gerekir. Önemli bir kararın, büyük değişiklikler yapmanın veya seyahat etmenin zamanıdır.

Görüntü

Bulutlar değerlendirmeyi simgeleyerek göğe yükselirler. Ulu kişi yer, içer ve mutluluğuna diyecek yoktur.

Bulutların ardından yağmur gelir ve bize beklemek düşer. Eğer gerçekten olgunsak bu süre içinde hem bedenimizi, hem aklımızı besler ve zamanı geldiğinde herşeye hazır oluruz.

Çizgiler

Aşağıda dokuz: Açık alanda bekleyiş. Pişmanlık duymadan kalandan yararlanın.

Huzursuzluk ve tatminsizlik dönemi. Kişi kendini tehdit altında hisseder. Düşünmeden harekete geçmeyin ve düzenli bir hayat sürün.

İkinci sırada dokuz: Kıyıda bekleyiş dedikoduya yol açıyor. İlerde şans gözüküyor.

Tehlike (su) yakındadır; kolayca sürtüşme ve kavga çıkabilir. Sakin olursanız olaylar kendiliğinden çözülecektir.

Üçüncü sırada dokuz: Çamura batmakta oluş düşmanı yüreklendiriyor.

Çevrenin gözü önünde bir konumdasınız. İlişkilerinizde dikkatli olun. Statünüzün veya mal varlığınızın tehlikeye girmesinden kaçının.

Dördüncü sırada dokuz: Kan içinde bekleyiş. Derin çukurdan kaçış.

Yapayalnız ve son derece tehlikeli bir durumdasınız. Tek çıkış yolu kendinize hakim olup beklemektir. Şu anda bir başarı şansı yoktur, tek yapacağınız duruma göğüs germeye çalışmaktır.

Beşinci sırada dokuz: Yemekte bekleyiş. Yolun devamında şans görünüyor.

İşler iyi gitmekte, şansınızın tadına varın ve rahat, sakin tavrınızı sürdürün. Çabalarınızı acele etmeden belli bir amaca yöneltin.

En üstte altı: Uçuruma düşüş. Üç beklenmedik misafir ortaya çıkacak; onlara nazik davranın. İlerde şans.



Tüm planlarınız alt üst olacaksa da, bu felaket sonrasında bir ümit ışığı belirecektir. Bu ışığı iyice inceleyip, mantıklı kullanın. Uyanık ve tedbirli tavrınız kazandıracak.





6. SUNG/Çatışma


Ch’ien’in (gök) yukarı doğru hareketi, suyun (K’an, alt trigram) aşağı doğru hareketiyle çakışır. Trigramların özellikleriyle artan ana farklılıklardan söz edilir. Üst trigram önde bulunduğundan kurnazlığın gözün önünde olduğunu varsayarız. Bu durum kavga tabiatına yol açar.

Karar

Çatışma. Engellenilmeye çalışılsan da doğru bir kişisin. Yan yolda dur- şans. Ama devam etmek ve işi tamama erdirmek şanssızlık getirecek. Ulu kişinin engin suları aşmadığını görmek kazançlı.

Bencil düşünme çatışmaya yol açıyor. Uzlaşmaya varacak kadar adil ve açık fikirli olmalı. Bu durum özellikle doğruluğu kesin olmayan bir bakış açısını inatla savunuyorsanız geçerli. Daha olgun bir kişinin tavsiyelerine kulak vermeli. Enerjinizi pek çok yere kullanıyorsanız, üstünüze fazla sorumluluk almayın.

Görüntü

Gök ve su karşıt yönlerde hareket ederek çatışmayı temsil ediyorlar. Bu yüzden yeni girişimler dikkatli yapılmalı.

Var olan çatışma henüz su yüzüne çıkmamıştır. Görünüre çıkmasını önlemek, ancak amaçların titiz ve derin bir plana bağlanmasıyla mümkündür.

Çizgiler

Aşağıda altı: İşleri sürdürdükçe dedikodu bitmeyecektir, ama yolun sonunda şans vardır.

Daha sonraları düzelecek esnek bir tartışma ortamı olasıdır. Hiçbirşeyi zorlamayın ve kimseye ters gitmeyin.

İkinci sırada dokuz: Kişi böyle daha fazla devam edemeyerek geri çekilir ve evine döner. Kasabanın üçyüz sakini trajediyi önler.

Kişi kendinden daha büyük bir düşmanla kapışacağına geri çekilmeli veya barış yapmalıdır. Sakin yaşayanlar yaşamlarını sürdürürken diğerleri savaşa zorlanabilir.

Üçüncü sırada altı: Göreneklere fazla bağımlılık tehlike doğurur. Sonda şans. Eğer kralın hizmetindeyseniz şan peşinde koşmayın.

Yalnızca kendi keşfettiğiniz veya kazandıklarınıza güvenin. Övgü beklemeyin. Genel olarak ne büyük başarı ne de büyük yenilgi görülmektedir.

Dördüncü sırada dokuz: Kişi böyle devam edemeyerek vazgeçer ve huzura kavuşur. İyi şans.

Savaşınızda haksız olduğunuz için geri çekilmek barış getirir. Yakın bir kayıptan sonra akıntı sizin lehinize akmaya başlar.

Beşinci sırada dokuz: Çatışmayı kendi istediğiniz doğrultusunda sonuçlandırmak büyük şans getirecek

Daha yüksek bir güce danışmak uygundur. Kişi eğer hakkediyorsa yükselecek ve emeklerinin karşılığını görecektir.

Üstte dokuz: Kişi güzel bir kuşakla ödüllendirilse de, bu kuşak her sabah üç kez ondan koparılıp alınacaktır. Başkalarının üzerinden kazanılan başarı üzüntüyle sonuçlanacaktır. Ama sessiz sakin yaşayanlar bu dönemi kolayca atlatacaklar.





7. SHİH/Ordu




Ordu, görünen bir amaç için planlı güçler birliği anlamına gelir. Su (Alt trigram, K’an) Toprakça (K’un) kıstırılmış yüksek bir otorite tarafmdan kontrol altında tutulan etkin güçleri temsil eder. Kesiksiz çizgi lideri sembolize eder. Fakat daha alt trigramda bulunduğundan devletin mutlak başı değildir. Bu yüzden güvenilir ve doğru biçimde hareket etmelidir. Ordunun etkinliği açısından adamlarının saygısını kazanması da yararlı olur.

Karar

Ordu. Orduya güçlü bir lider ve devamlılık gereklidir. Şans; hata yok

Durum güçlü bir kişi gerektirmektedir. Fakat hu lider kişi, çevresindeki insanlarla yeterince bütünleşmemiştir. Ona düşen görev, grubun ortak gereksinimlerini ve liderliğe uygunluğunu ortaya dökerek çevresini kendine çekmektir.

Görüntü

Yeryüzündeki su, orduyu temsil eder. Üstün kişi, kitlelere karşı olumlu ve yararlı tavrıyla kendini izleyenleri çoğaltır.

Savaşta, lider, yalnızca barış zamanının adil politikasıyla çevreden destek görebilir. Ortak bir amaç için birleşen ve bu amaç için kişisel farklılıklarını göz ardı eden insanlar arasında bazı ortak değerler ve bir güven duygusu şarttır.

Çizgiler

Aşağıda altı: Ordu aldığı emirler doğrultusunda hareket etmezse tehditkâr durumlar ortaya çıkar.

Yeni işler üstlenmek ve ilerlemeye devam etmek için uygun zamandır. Ama ciddi sorunların doğmaması için bazı prensip, neden ve taktiklerin altı çizilmelidir. Zaten zamanından erken bir başlangıç yapmış olabilirsiniz.

İkinci sırada dokuz: Lider adamlarının arasında çalışırken kral tarafından üç kez onurlandırılır. İyi şans; hata yok.

Etkili bir kişi, amacınızda size destek oluyor. Terfi edeceksiniz ve başarınızı yanınızdakilerle paylaşacaksınız.





Üçüncü sırada altı: Ordu bir binek arabasında cesetler taşıyor. Tehditkâr.

Meziyetlerinizi fazla abartıp, zayıflıklarınızı göz ardı etmenizin sonucu bazı şanssızlıklar ortaya çıkıyor. Görünürdeki başarınızın aslında hiç değeri yok.

Dördüncü sırada altı: Ordu stratejik bir şekilde geri çekiliyor. Suç yok

İyi planlanmış bir çekilmeyle problemden kaçının. Bu asla bir yenilgi sayılmaz.

Beşinci yerde altı: Araziye vahşiler girmekte. Onları yakalamak kârlı; hata yok En büyük oğul orduyu yönetirken, küçüğü ölüleri taşımalı. Fazla sürdürmek tehlikeli.

Ordu fazla etkin bir lidere sahip olmadığından, düşman güçler topraklara girmektedir. Bu yüzden acilen dinamik ve tecrübeli bir lidere ihtiyaç vardır. Durumu idareniz onun gerektirdikleri çizgisinde olmamıştır ve böyle devam edemezsiniz.

Yukarda altı: Kumandan halka duyurular yapıyor, feodal hakları destekliyor ve yeni eyaletler kuruyor. Küçük adamlara güç verilmemeli.

Kişi engellerden kurtularak doğru yola dönüyor. Azla tatmin olmamaya ve taraflı davranmamaya dikkat edin. Kimseyi geçmiş zamanlar uğruna ödüllendirmeyin.





8. PI/Birlik.


Yukarda K’an (su), aşağıdaysa K’un (toprak) var. Bu doğal karışım, iyi niyetli bir kişiyi veya bir dayanışma dönemini simgeler. Güven, bağlılık ve dürüstlük olduğu sürece hem kişisel ilişkilerde, hem iş ilişkilerinde şans getirir.

Karar

Birlik: Şans. Kılavuza ruhunuzun büyük, sıkı ve sebaatkar olup olmadığını sorun. Eğer öyleyse hataya düşmezsiniz. Fazla bekleyen kişi çok geç kalabilir. Şanssızlık.

Her birlikte güçlü bir merkez olmalıdır. Bir gruba sonradan katılanlar grubun kurucuları arasında oluşan derin birlik duygusuna uzak kalırlar. Eğer birliğin sağlayacağı kazançlardan yararlanmak istiyorsanız getireceği kısıtlamalara da boyun eğeceksiniz. Yoksa hemen ayrılın.

Görüntü

Toprağın üstündeki su, birliği simgeler. Eski toprak düzeninin kralları soylularıyla dostça ilişkileri geliştirirler.

Toprak, içine çektiği suyla doğal bir birleşim oluşturur. Krallar da birlik olgusunun herkesçe kavranması amacıyla soylularına toprak armağan ederler.

Çizgiler

Aşağıda altı: İçten ve saygılı birlik: Hiç yanılgı olamaz. İç, gerçek dolu bir kâse gibidir. Şans doğal bir sonuç olarak ortaya çıkar.

Gerçek ilişkiler için en gereklisi içtenlik ve kişilerin birbirlerinin değerini bilmesidir. Bu, dışardan bakıldığında her zaman belli olmasa da yiyecek dolu bir kâsede olduğu gibi aslında içindeki önemlidir. Kişi, iş ve arkadaşlıklarında yardım görebilir.

İkinci sırada altı: Sezgisel birlik. Devam etmek şans getirir.

Başkalarına özgürce cevaplar verirken asil bir tavır önemlidir. Az rastlanır bir yardım bekleyebilirsiniz.

Üçüncü sırada altı: Yanlış kişilerle birlik

Uygunsuz kişilerle kurulan yakın ilişkiler kişiyi zayıflatır ve aklını karıştırır. Bu kişilerden kopmamak zarar getirir. Topluluktaki kişiler kötü niyetli değillerse mesafeli bir ilişkiyi sürdürebilirsiniz, ama onların kişilik özelliklerini iyice bilmeli ve tedbirli olmalısınız.

Dördüncü sırada altı: Birlik Sürdürmek şans getirir.

Birliğin merkezindeki bir kişiyle yakın ilişkidesiniz. İlişkinizi saklamayın ve prensiplerinize bağlı kalın.

Beşinci sırada dokuz: En şerefli birlik Kralın hakemleri oyunu yalnız üç yerden yönetmekte. İnsanlarda korku yok Şans.

Av sırasında avcılar av rotasının bir noktasını açık bıraktığından kimi hayvanlar yakalanırken, kimileri kaçmayı başardı. Birliğe katılmak için kimse zorlanmazsa daha doğal ve içten bir birlik kurulur. Başlangıçtaki güçlükler, doğru davranışlarla çözülebilir.

Yukarıda altı: Lidersiz bir birlik Tehditkâr.

Kişi bir kararsızlık dönemine düşerek, ne zamanında kendini işe verebilir ne de tamamen çekilemezse bu işe karışmış diğer kişilerin de tatmin olmasını önler. Zorluk dönemi.





9. HASÎAO CH’U/Kontrol Altında Tutmak




Göğün (aşağıdaki Ch’ien) üstünde esen tatlı rüzgârın (Sun, yukarıda) görüntüsü büyük gücün, küçüğü kontrolü altında tuttuğuna işarettir. Güçlü bir kişi küçük ve sıkıcı kısıtlamalarla engellenmektedir. Ama olası bir tehlike de aynı güçlerce önlenecektir.

Karar

Önemsizin, küçüğün kısıtlayıcı gücü: Başarı

Batıdan koyu bulutlar gelse de yağmur yağmayacaktır.

Besleyici, doyurucu yağmur kazançlı bir sonuç anlamına gelse de, bulutlar yağışı engellemektedir. Yalnızca arkadaşça ve yumuşak bir tavırla kişileri ve olayları isteğimiz yönünde etkileyebiliriz.

Görüntü

Göğün üzerinden esen rüzgâr önemsizin kısıtlayıcı ve kontrol edici gücünü simgeler. Ulu kişi, kişiliğini ve yeteneklerini yeniler.

Koşulların yarattığı bazı güçlerin sürekli törpülediği kişi, kalıcı bir başarıya kolay kolay ulaşamaz. Fakat aynı koşullar kişinin kendini, ufak tefek yollarla çevresindekilere ifade edebilmesine izin verir. Kişi kendine, ruhunu ve becerilerini geliştirecek zamanı ayırmalıdır.

Çizgiler

Aşağıda dokuz: Doğru yola dön, bu dönüşte zarar yoktur. Gelecek vaat ediyor.

Kişi, gücünü kullanmadan, daha önceki tavır ve konumuna dönerek daha uygun bir fırsatı beklemelidir. Zamanın doğasıyla uyum içinde hareket etmek şans getirir.

İkinci sırada dokuz: Doğru yola dönmeye zorlanıyor. Gelecek vaat ediyor.

Olayı zorla ileri götürmeyi amaçlayan kişi yalnız kalır. Değişik bir yola sapan diğerlerine karışır. Bu şekilde amacınıza ulaşırsınız. İşinizde yükselmeniz olasıdır.

Üçüncü sırada dokuz: Arabanın tekerlekleri kırılıp, savruluyor. Erkek ve karısı tartışıyorlar.

Belirmekte olan karmaşadan habersiz, yolunda ilerlemeyi deneyen kişi, durumunun bunu kaldıramamasıyla ani bir kopuşla karşılaşır. Arkadaşları bile ona sırt çevirip onu acımasızlıkla suçlarlar.

Dördüncü sırada altı: İçtenlik cinayetin önlenmesini sağlar. Huzursuzluklar yok olur. Zararlar yoktur.

Galibiyete doğru meyil olmasına rağmen, olayların merkezine yakınsınız ve biraz etkiniz var. Kişi önce katı gerçekleri kabullendikten sonra, etkin bir şekilde harekete geçebilir. Eğer hassas ve dürüstseniz, bazı şeyleri düzelterek küçük bir dileğinizi gerçekleştirirsiniz.

Beşinci sırada dokuz: Eğer ilişkilerinde sadık ve içtense komşularının varlığını paylaşır.

Ortak yakınlık ve gereksinimler atılımlarda rol oynar. Başkalarıyla ortaklığın meyvası alınacak. Terfi olası.

Yukarda dokuz: Yağmur yağdı. Barış var: Kişi güvenle dinlenebilir. Bir kadın gibi devam etmek tehlike getirir. Dolunay çok yakın. Üstün kişi ilerlerse şanssızlık

Zor koşullar şimdilik geçtiyse de iç huzur ve tatminin zamanı değildir. Yoksa dolunayın son bulması ve ayın parlaklığını yitirmesi yakındır. «Kadın»ın yumuşak, becerikli etkisi de aynı ölçüde azalacak ve bunların yerini saldırgan öğeler alacaktır. Fazla sert tedbirlere baş vurmayan, çekimser bir tavıra girip bekleyin.





10. LU /Adım Atmak, Ayak Basmak


Ch’ien (baba, yukarı) trigramını izleyen Tui (en genç kız evlat, aşağı) Çin geleneklerine göre doğru olan ilişkiyi yansıtır. Yani hexagram, geleneklerin öngördüğü ölçüde, nezaketle davranılmasını tavsiye eder. Ayrıca, kaplanı simgeleyen alt trigram, hayvanın kuyruğuna basan bir adamı anlatır. Bu durum hem tehlikeli koşullarda tedbir alma gerekliliğini hem de nadiren de olsa zayıfın güçlüyü kullanabildiğini anlatır.

Karar

Kişi, kaplanın kuyruğuna basar ama kaplan ısırmaz. Başarı.

Nadir rastlanan bir güç ve yumuşak öğeler yakınlaşması. Bu, kendinden aşağı gördüğü kişilerle zoraki bir yakınlığı simgeliyor olabilir. Ayrıca, kişi önceden tahmin edilemeyecek, tehlikeli güçlerle uğraşmak zorunda kalabilir. Kibar, asil ve hassas bir tavır içinde olun.

Görüntü

Yukarda gök ve aşağıda göl ayak basmayı simgeler. Üstün kişi yüksek ve alçağı birbirinden çok ayrı tutar. Bu nedenle insanların düşünüş biçimine de uygun olarak hareket eder.

Konfiçyüs ideali, kişinin statüsünü iç değerlerinin belirlediği bir toplumdu. Bu, gerçekleşmesi güç bir fikir gibi gözükse de kişiler başkalarına olan davranışlarını onların doğalarını özümseyerek belirlemeye çalışmalıdır. Yoksa gerçekten uzak ve önyargılı davranılabilir.

Çizgiler

Aşağıda dokuz: Alçakgönüllü yaklaşım. Zarar görmeden devam edin.

Kişinin kendisi için doğru olanı ayırt etmesi ve sıkı çalışması er yada geç ödüllendirilecektir. Yaptığı işi iyi yapan kimse ilerleyecektir. Fakat şansın kaynağı olan bu meziyetin yitirilme tehlikesi vardır.

İkinci sırada dokuz: Düzgün, huzurlu bir patikada yürüyen sessiz ve yalnız adam-iyiye işaret.

Kişi kendi içinde belirlediği amaçlar peşinde koşarken maddi dünyanın çekiciliğine kapılmaz. İnancı tanıyarak, iç doğasının sesini dinleyerek huzurlu hareket eder.

Üçüncü sırada altı: Görüşü yarım adam görebiliyor, sakat adamsa yürüyebiliyor. Kaplanın kuyruğunda yürüyünce ısırılıyor: Şanssızlık Savaşçı bir prens gibi davranıyor.

İyi gördüğüne inanan yan kör kişi gibi biz de kendimizi tüm çatışmalara ve kayıplara açık tutuyoruz. Oysa ancak durumları çok hızlı ölçüp biçebilen kişiler böyle ani hareketlere kalkışabilir ki, onlar bile tehlike altındadır.

Dördüncü sırada dokuz: Kaplanın kuyruğuna basıyor. Dikkat ve korku. Daha sonraları gelecek vaat eden durum.

Kişi tehlikededir. Sorunlar hem oturmuş hem de yeni işleri tehdit etmektedir. Ama inançlarının verdiği cesaretle kişi dikkatle ilerleyebilir.

Beşinci sırada dokuz: Kararlı adımlar. Tehlikenin farkında olarak devam ediyor.

Kararlısın ama ani ve düşünmeden hareket ediyorsun. Kolay olan hiçbir çıkış yolu yok, çabuk başarı söz konusu değil.

Yukarıda dokuz: Yolunuzu, işaretleri yorumlayarak iyice inceleyin. Herşey doğruysa çok büyük bir şansla karşılaşılacaktır.



Geçtiğiniz yola bakın, yol iyiyse sonu da aynı derecede iyi olacaktır.





11. T’Al /Barış


Baba (Ch’ien) veya lider, insanlar veya anneyi (K’un) destekler. Bu durum zayıfa karşı esnek ve teslimkâr davranarak onunla uyum sağlayan gücü gösterir. Genellikle hexagram uyumlu durumları belli eder.

Karar

Barış. Küçük, gitmeye hazırlanıyor. Büyükse yaklaşıyor. İyiye işaret.

Merkez pozisyonda, yani alttaki üç çizgide, güçlü ve yaratıcı öğeler bulunmaktadır. Tüm ilişkilere derin bir uyum duygusu hakimdir.

Görüntü

Yer ve Gök birarada, barışı simgeliyorlar. Kral, yerin ve göğün yolunu böler ve bütünler. İnsanlarının iyiliği için bu olguları inceliyor.

Birlik, barış ve varlık üretir. Yönetimdekiler herhangi bir adım atmadan önce hem doğayla uyum içinde olmalarını hem de kazanç elde etmelerini sağlayacak yer ve zaman koşullarını değerlendirmektedir. İnsan, iç gerçeklerini göz ardı eder etmez bencilliğe sürüklenebilir.

Çizgiler

Altta dokuz: Otlar çekildiğinde topraktan kökleriyle çıkmaktadırlar. Yılmadan ilerlemek iyiye işarettir.

Etkili bir kişi pozisyonunu değiştirdiğinde onun gibi düşünenleri de kendine çeker. Bu insanları kabullenin, onlardan yardım görün ve ortak amaçlar için birlikte çalışın. Büyük olasılıkla kazanacaksınız.

İkinci sırada dokuz: Gelişmemişe katlanmak, nehrin kıyısından yürümek, ne yakın dostları ne de uzaktakileri ihmal etmemek Yani hep orta yolu seçmek.

Herşey yolunda gittiğinde şımarmamak ve diğer insanları küçük görmemek son derece önemlidir. Kişi davranışları ve kişiliğinin doğru kalması için zor veya keyifsiz görevlerden kaçmamalıdır. Ayrıca elde ettiklerinin, hırsını öldürmemesine de özen göstermelidir.

Üçüncü sırada dokuz: Hiç tepesiz düzlük, hiç gidişi olmayan geliş yoktur. Zor durumlarda yılmamalı. Ümitsizliğe kapılmadan gerçeklerle yüzleşmek ve sahip olduklarımızda mutlu olmak gereklidir.

Herşey değişim sürecine girebilir. İyi kötüyü ve kötü iyiyi izliyor. Bunu kendiniz için de böyle kabul edin. Sizi çevreleyen koşullar normal gözüküyorsa, doğru ve tedbirli olun; yoksa herşey kötüye gidebilir. Olumsuz koşullarda sakin kalın.

Dördüncü sırada dokuz: Komşularına, gösterişten uzak, neşe içinde katılıyor. Tümüyle içten.

Yeni işlerde başarıya ulaşmanız güç. Başkalarıyla ilişkiye girin, onlarla zor karşılaşmalarda bile içten olun.

Beşinci sırada altı: Kral I, kızını evlendirmeye karar vermiştir. Sonrası mutluluk ve çok iyi şans getirecektir.

Kral Wen’in kayınpederi soylu gelinlere, sosyal sınıf bakımından kocalarından üstün olsalar bile, onlara itaat etmelerini emretmiştir. Yükseğin alçağa veya güçlünün zayıfa uyum sağlaması mutluluk getirir. Yükselme ve birlik dönemi.

Yukarda altı: Duvarlar hendeğin içine yıkılmaktalar. Zora baş vurmayın. Fakat kasabamızda herkes kendi bildiğini okuyor. Eğer devam ederseniz utanç verici bir duruma düşeceksiniz.

Değişim süreci izleniyor, fakat bu değişim sizin iradeniz dışında yaşanıyor. Bunun nedeni uğraşlarınızın çokluğu nedeniyle bazı eski ilişkilerinizi ihmal etmeniz olabilir. Bir kasaba reisi bir duvarın örülüp, bir hendeğin kazılmasını emretmiş ve bunların arasındaki gerekli mesafeyi belirtmemiş olabilir. Sonuç olarak duvar yıkılmıştır. Bu çizgi pek çok tehlikeden bahseder ama alçakgönüllü ve teslimkâr bir tavır bu tehlikeleri bir ölçüde önleyebilir.





12. P’I /Uyumsuzluk




Çürüme, yoksulluk ve kopukluk bu hexagram’ın anlattıklarıdır. Üstteki Ch’ien (lider, kuvvet) K’un (zayıf, ama ürün veren güç) tarafından destekleniyor. Yaratıcı bir sonuç öngörülemez.

Güçlü, kendini fark ettiren ve kibirli gözüken ama bu tavrına uyacak iç değerlerden yoksun olan bir kişiyi anlatıyor.

Karar

Uyumsuzluktan hiçbir kazanç elde edilmez. Üstün kişi yılmadan devam ediyor. Büyük, yola çıkarken küçük yaklaşıyor.

Durumların içindeki yaratıcı ve emredici güçler yok olup giderken karmaşa ve tatsızlık baş gösteriyor. Genellikle bu durumdan hiçbir yarar sağlanamaz. İşlerinizi, doğru yoldan çıkmayarak, alçakgönüllülükle sürdürün.

Görüntü

Uyumsuzluğu simgeleyen gök ve yeryüzü kopukluğu. Üstün kişi gerçek özelliklerini gizleyerek tehlikeden kaçınıyor ama böylece şansını da tepmiş oluyor.

Kişi kolay bir sosyal veya maddi kazanç elde etmek için katı prensiplerce, düşüncesiz, aşağılık insanlarca yönetilen işlere girmemelidir.

Bu hexagram, astrolojideki Satürn ilkesi veya Taocu düşünüşteki varlığın tohumunun şanssızlıkta yattığı fikrine benzer.

Kişi saf, temiz olma savaşını verirken zorluklara katlanması onun doğasını yeniler ve şans onu bulur.

Çizgiler

Altta dokuz: Otlar çekildiğinde, topraktan kökleriyle çıkmaktadırlar. Hepsi cimlerine uygunluk gösterir. Yılmadan ilerlemek iyiye işarettir.

Burda kişiyi durağanlığa veya karmaşaya çekme eğilimi vardır. Birlikte olunan kişiler doğru seçildiği sürece bu durumda bir zarar meydana gelmeyeceği gibi yarar bile umulabilir. Yeni girişimlerde bulunmayın ve size hoş gelmeyen şeylerden uzak durun.

İkinci sırada altı: Sabır ve durum değerlendirme zamanı. Küçük insanlar için iyiye işaret. Üstün kişi zorluklarla savaşarak başarıya ulaşır.

Yıkıcı ve düzensiz güçlerle haşır neşirsiniz. Kişi bu durumda, altındakilerle karışmamalı ve savunmacı tavırlara girmemelidir. Katı prensipleriniz, acı çekmenize neden olabilirler. İşlerinizde sessiz ve alçakgönüllü bir tavır edinin.

Üçüncü sırada altı: Utanıyor.

Lider ve yanındakiler yönetimlerinden utanmaktalarsa da bir değişim görülemeyecek. Utandırılabilir veya iftiraya uğrayabilirsiniz; dikkatli olun.

Dördüncü sırada altı: En yüksek prensipler doğrultusunda hareket etmek suçlanamaz Bunu aynı kafadaki tüm kişiler destekler.

Uyumsuzluk azalmaktadır. Yalnızca belirli prensiplere dayanan, katı bir ilerleme daha fazla zararın oluşmasını önler. Bu ilerleme başkaları yüreklendirebilir. Kişi başkalarından kazanç sağlayabilir.

Beşinci sırada dokuz: Uyumsuzluk kaybolmaya yüz tutmuş. «Dikkatli ol», diye feryat eden üstün kişi için iyiye işaretler var. Onu dut ağacının gövdesine bağlar.

Durum tersine çevrilip, yeniden düzen oluşturulabilir. Fakat bu, kuvvet ve meziyet gerektirir. Herşeyi, tıpkı bir dut ağacının dallarına tek tek birşey bağlarmışçasına dikkatli ve ayrıntıyla yenileyin. Bu evrede herşey yolunda gözüksek de kişi tüm varlığını yitirebilir.

Üstte dokuz: Uyumsuzluğun bitişi. Hareketsizce durun. Olanaklar doğacak.

Bir tünelin sonu gözükmektedir. Zorluklar, acı ve kayıplar olsa da bunları aşmak için çaba gösterilmeli. Yolun sonu aydınlıktır.





13. T’UNG JEN/Sosyal Yakınlık, Dostluk


Ch’in trigram’ı Li’nin üstündeyse bunun anlamı altında ateş yanan göktür. Uyumlu bir ilişki içindeki birbirini tamamlayıcı güç. Özellikle çiftçilere ve genelde de toplumlara fayda sağlayarak, gökte parıldayan güneş fikri de vardır. Merkezdeki çizgi, insanlarda, onları bir arada tutan herşeye önem verme eğilimi anlamına gelir.

Karar

Açık havada sosyal birliktelik: Başarı.

Engin suları aşmakta fayda var.

Üstün kişinin yılmamasında fayda var.

Karar, kişinin toplumu ilgilendiren prensiplerden ve sosyal birliktelik olgusundan haberdar olması gerekliliğini irdeler. Bu naif bir inanç değildir. Bu inancın özünde herhangi bir sosyal birliktelik için kişiler arası ortak amaç ve eylemler olması gerekliliği yatar. Bu anlayış benimsendiğinde, düzenli ve prensip sahibi bir kişinin de liderliği sayesinde, pekçok iş başarıyla sonuçlandırılır.

Görüntü

Göğe yaklaşan ateş sosyal birlikteliği simgeler. Üstün kişi de böylece toplulukları düzenleyerek neyi birbirinden ayırması gerektiğini bilir.

Gök ve ateş farklı doğalara sahiplerse de aynı yöne doğru ilerlerler. Toplumu yönetirken liderler onu oluşturan sayısız öğeyi göz önünde bulundurmalı ve yönetimde evrensel kurallara uymalıdır. İki güç içindeki müthiş enerjinin kolaylıkla kontrolden çıkabileceği fikri de verilmektedir.

Çizgiler

Altta dokuz: Kapıdaki diğerleriyle dostluk. Bir zararı yoktur.

Rastlantı sonucu aynı anlayışları paylaştıkları için bir araya gelmiş kişilerin görüntüsü. Eğer prensipleriniz yeterince anlaşıldıysa, diğerleri sizin ortak çalışma girişiminize olumlu bakacaktırlar. Dürüst ve açık olun.

İkinci sırada altı: Aile içi sosyal ortaklık. Pişmanlık.

Sosyal ilişkilerde kişi, kendinden aşağı gördükleriyle karışmak istemezse sağlıksız ve kavgacı tavırlarla karşılaşacaktır. Sığ ve aşağılayıcı olmaktan kaçının. Başkalarına açık davranırsanız kaybetmezseniz.

Üçüncü sırada dokuz: Çalıların arasında silahlar gizleyerek bir tepeyi işaretler. Üç yıl boyunca orada gizlenir.

Başkalarına güvenmeyen ve yandaşlarını gözetleyen kişi giderek onlara yabancılaşır. Bu aşın bireysel tavrıyla kimseyle gerçekten yakınlaşamaz. Karşılıklı güvensizlik artar ve şu anda yalnızca alçakgönüllü kişiler başarılı olabilirler.

Dördüncü sırada dokuz: Koruyucu, duvara tırmanır, ama saldın imkansızdır. İyiye işaret.

Kişi, savunma pozisyonuna geçmişken, savaşmanın anlamsızlığını kavrar. Zorluklar, kişinin çılgınlığını belirginleştirebilir. Ya da kişi, üstüne aldığı bir görevi başardıktan sonra zorluklarla karşılaşır.

Beşinci sırada dokuz: Ortaklığa zorlanan kişiler önce ağlar ve yakınır, ama sonraları gülerler. Büyük savaşlar sonrası kişiler bir araya gelirler.

Genel olarak, zor ama düzelecek koşullar var. Yeni bir ortaklık bitkinliğe yol açabilir, ama kişi bir kez alışınca işler kolaylaşır. Ayrıca koşulların ayırdığı aşıklar ve iç birlikteliğin birliği yarattığına da değinilir.

Üstte dokuz: Arazidekilerle ortaklık. Suç yok.

İçten gelen bir bütünlük duygusu ve sıcaklıktan uzak yalnız görünümde, aynı amaç peşinde bir grubun görüntüsü. Bu durum kişiye hiçbir tatmin sağlayamaz.





14. TA YU /Fazla Miktarda Varlık


Gökteki (Ch’ien) ateş (Li)’ zafer ve varlığı simgeler. Yükselen konumdaki Li’nin çizgisi, alçakgönüllülükle elde edilen büyük başarıdan söz eder.

Karar

Fazla miktarda varlık, yüce başarı demektir.

5. çizgi diğerlerine sahiptir; yani zayıf, bencil olmama özelliğiyle güçlüye sahip olur. Ölçülü, zarif bir gücün zamanıdır.

Görüntü

Gökteki ateş fazla miktarda varlığı simgeler. Üstün kişi iyiyi yüreklendirip, kötüyü kontrol etmiş ve göğün kanununa uyduğu için kutsanmıştır.

Kişi varlıkta veya mutlulukta bolluğa kavuştuğu zaman bile kendini tehlike kapıya dayandığındaki gibi dikkatle idare etmelidir. Yoksa mutluluk, doyumsuzluğa dönüşür ve kişinin karakteri bozulur. Güneş, gökte yükselmiştir ve yakında parıltısını yitirecektir. Kişi bir eksiklik hissediyorsa bunu ruhunun derinliklerinde aramalıdır.

Çizgiler

Altta dokuz: Kötüden kaçınmakta bir zarar yoktur. Kişi tüm tehlikeleri görürse, sonunda hiç hataya düşmez.

Açık bir belirti olmasa da zarar beklenebilir. Zaten var olan veya doğacağı kesin olan zenginlik görülüyor. Zenginliğin bizi yoldan saptırmasına izin vermeden, prensiplerimizi ve hassaslığımızı koruyabilirsek, zorluklara göğüs gerebiliriz.

İkinci sırada dokuz: Büyük bir araba dopdolu. Kişi yoluna devam edebilir.

Kimileri için varlık, insanın özgürlüğünü kısıtlayıcıdır, kimileri içinse tersine hareketliliğin bir nedeni ve işlevidir. Kişi yararlı yardımcılarla amaçlarına şimdi ulaşabilir.

Üçüncü sırada dokuz: Büyük bir adam kralına armağan veriyor, küçük adam bunu yapamazdı.

Dar görüşlü, çiğ kişiler, varlığı bencilce kullanırken, büyük kişiler sahip olduklarını başkalarının yararına değerlendirirler. Enerjik karakterliler, şimdi, eğer kimseyi saf dışı bırakmazlarsa kazanabilirler.

Dördüncü sırada dokuz: Kişi diğerleriyle arasındaki mesafeyi zararsızca koruyor.

Kişi, başkalarının statü ve zenginliğinden etkilenmemeli ama insanlar arasındaki maddi yönden farklılığın ne demek olduğunu anlamalıdır.

Beşinci sırada altı: Asaletin törpülediği hareket yeteneğinin parıltısı göze çarpıyor. İyiye işaret.

Kişilerin insancıl ve bencillikten uzak tavırları, bazen görgü eksiklikleri yüzünden yanlış anlaşılır. Bu yüzden kişi dizginlenmelidir. Kârlı bir zamandır, yalnız insan ilişkilerinde bazı sorunlar çıkabilir.

Üstte dokuz: Göğün kutsadığı bir kişidir. Şans. Her yönde ilerleme.

Genel bir ilerleme. Ancak, materyalizmden uzak bir kişi böyle onurlandırılabilir. Bu dizeler tanrının alçakgönüllü ve meziyetli tavırları için övgüler yolladığı kişiyedir.





15. CH’IEN/ Alçakgönüllülük, mütevazilik




K’un (yeryüzü, toprak)’un ardındaki dağ (Ken), büyük bir düzlükte yükselen bu yeryüzü şeklini anlatır. Herkesin görmesi için yükselen gerçek alçakgönüllülüğü simgeler. Yaratıcının en genç oğlu olan Ken, yeryüzüne ruhî öğelerin getirilmesini temsil eder. Gerçek alçakgönüllülüğe kişinin ruh halinin incelenmesi, durumun değerlendirilmesi ve tüm bunların en yüce değerlere göre düzenlenmesiyle ulaşılır. Dağın üstündeki yeryüzü ayrıca, ruhen yükselmiş, basit ve mütevazi bir öğenin sembolüdür.

Karar

Alçakgönüllülükten başarı doğar, üstün kişi sonuna dek yılmadan devam eder.

Kibarlık ve alçakgönüllülük başarıyı üretir ve belli bir konuma gelmiş, varlıklı kişiyi yanlış yola sapmaktan kurtarır. Bilge kişi bunu, kaderin inişli ve çıkışlı yokuşlarında aklından çıkarmaz.

Görüntü

Yeryüzündeki dağ alçakgönüllülüğü simgeler. Üstün kişi aşırıya kaçanı dizginler, eksikliklerine eğilir, böylece ağırlığını dengeler.

Dağlar yavaş yavaş çöker, vadiler buzul ve sellerle dolar. Alçakgönüllü, fark ettirmeden sistemli bir şekilde çalışır. Bu yüzden Çinliler bu meziyeti diğerlerinden çok daha önemli tutmuşlardır.

Kaderden kaçamayacağını anlayan bilge kişi, kendini aşırıya kaçmayacak şekilde uyumlu bir hayat sürmeye ayarlar. Bu, sığ nedenlerden dolayı yapıldıysa üzüntü ve kısıtlamalarla sonuçlanır.

Çizgiler

Altta dokuz: Meziyetleri hakkında alçakgönüllü olan üstün kişi engin suları aşabilir. İyiye belirti.

Yetenekleri konusunda güvensizlik duymayan kişi üstüne önemli görevler alabilir. Çizgiler yeni sorumluluklar ve başarı gösteriyorlar. Sezgilerinizin ve koşulların el vermediği atılımlara girişmeyin.

İkinci sırada altı: Kendini ifade eden alçakgönüllülük İyiye belirti.

Gerçek alçakgönüllülük açık ve derindir. Yolunda ilerleyen kişi yeni fırsatlar yakalayacaktır.

Üçüncü sırada dokuz: Üstün kişi ektiklerini biçene dek alçakgönüllülükle ve çalışkanlıkla didinmiştir. Şans.

Alçakgönüllünün doğası, çevresindekileri belli belirsiz etkileyerek kazandan başarıdır. Eğer başarılı olduysanız, sivrildiyseniz böbürlenmekten mutlaka kaçının. Yoksa çevrenizce sevilmezsiniz. Sessizce çalışanların ilerlemesi olasıdır.

Dördüncü sırada altı: Alçakgönüllü hareketler her konuda kazanç sağlar.

Mütevazi veya mütevazi konumlarda olan kişiler bu durumu zayıflık için bahane olarak kullanabilirler. Zayıflıkla mütevazilik bir değildir. Zayıflık, ilişkileri ve pozisyonları yalnızca olumsuz etkiler. Etrafinızdakileri göz önünde bulundurarak hemen harekete geçin.

Beşinci sırada altı: Komşularınızın önünde zenginliğinizi sergilemeyin. Dinamik atılımlardan elde edilen kazanç. Her konuda kazanç.

Durum gerektirirse atılacak adımlar fazla sert bile gözükse atılım yapın. Destek görebilirsiniz.

Yukarda altı: Alçakgönülülük ifade ediliyor. Kişinin, kendi ocağına karşı dahi olsa, güçleri harekete geçirmesi iyi olur.

Aşılmayacak türden olmasa da zıtlaşmalar ve zorluklar görülüyor. İşlerinizi yola koymaya önce evinizle başlayın. Kişi yalnızca katı bir öz eleştiri ve durum değerlendirmesiyle başarıya ulaşabilir. Başarılı olursanız bu başarıyı getiren meziyetlerinizi boşa harcamamaya özen gösterin.





16. YU/Heves


K’un (toprak, yeryüzü)’un üstündeki Chen (gök gürültüsü) inanılmaz bir yaratıcılık ve yaratma hevesini simgeler. Yu’nun uyarıları enerjiyi özensiz ve hazırlıksız bir biçimde harcama yolundadır. Buradaki karanlık taraf, fazla kuvvete başvurma eğilimidir.

Karar

Heves. İşlerini düzene koyarak ve gücünü harekete geçirerek ilerleyen kişi

Bu dönem, atılıma hazırlık dönemidir. (Chen) Hareket ve (K’un) Bağlılığa göre bu, ancak başkalarının desteği ve fikirlerin ihtiyaçlara uydurulmasıyla gerçekleşebilir. Kişi böylece gizli bir zıt gücün üstesinden gelir.

Görüntü

Gökgürültüsü istekliliği simgeleyerek dünyadan yükseliyor. Böylece meziyetlere övgü için bestelenen müziğin kralı, onu atalarımın ruhu eşliğinde şerefle bütünlüğe armağan etti.

Gökgürültülü bir fırtına nasıl havayı temizlerse, müzik de duyguları yumuşatıp, gerginliği azaltır. İnsana esin kaynağı olur ve onu bestenin becerisinde gidip getirir. Bu durum, yüksek ve metafizik ideallerle de uyum içinde olmalıdır. Dinî törenlerdeki gerginliğin simgelediği alev, zamanın etkin güçlerinin, yalnız ruhî ve maddesel veya idealist ve pratik arasında doğru ilişkinin kurulmasıyla dengelenebileceği olgusudur.

Çizgiler

Altta altı: Başkalarının dikkatini çekmeyi amaçlayan aşırı isteklilik, şanssızlık getirir.

Mutluluk fazla dışa vurulduğunda gururun kibire dönüşmesi gibi dengesizliğe dönüşür. Davranış ve yaşam biçimlerinde alçakgönüllülük ve mütevaziliği seçenler kazanacaktır.

İkinci Sırada altı: Bir kayanın denge ve durağanlığı. Bir gün bile beklemeyin. Yolunuzdan ayrılmamak şans getirecek.

Hayallere kapılmamak veya başkalarının peşinden sürüklenmemek için kişi bir kaya kadar sağlam olmalı. Ama sağlamlığın, sizi hareketsiz kılmasına izin vermeyin. Zamanın işaretlerine çok dikkat ederek ya geri çekilin ya da adımınızı atın. Temel olan şey, bu hassaslığı göstermektir. Büyük ilerleme kaydetmek olası.

Üçüncü Sırada altı: Daha yükseğe karşı duyulan heves ve gereksiz duraksamalar pişmanlığa yol açar.

Patronunuzdan, sevdiğiniz, beğendiğiniz birinden herhangi bir takdir veya gökten türkü şekilde yorumlanacak bir işaret bekliyorsanız vazgeçin; Olayların gerisinde kalırsınız. Belki çoktan düşmüş olduğunuz bu hatadan bir an önce kurtulmaya bakın, ona göre davranın.

Dördüncü Sırada dokuz: Heves kaynağı. Kişi büyük işler başarıyor. Bir tarağın saçları toplaması gibi, dostlar da etrafını sarıyor.

Başkalarını güvenli tavırları sayesinde etkileyebilen kişi, tıpkı bir tarağın dişlerinin saç tellerini çekmesi gibi, o da pek çok insanı kendine çeker.

Beşinci Sırada altı: İyileşemeyecek denli hasta ama hâlâ yaşıyor.

Kişi kendini kısıtlanmış, devamlı çıkan sorunlarca engellenmiş, kendini, fikirlerini ifadeden veya onları uygulamaya dökmekten aciz hissediyor. Başkaları sayesinde kazanmak mümkünse de şu anda inisiyatif alınmamalı.

Üstte altı: Düşüncesizce isteklilik Kişi bu kısır döngüden kurtulabilirse bir zararı yoktur.

Sırf heveslenmiş olmak uğruna hevese kapılırsanız başınız dertten kurtulmaz. Bulutların üstünde gezinmekten vazgeçin, yoksa zorla indirileceksiniz.





17. SUİ/ Devam eden


Yukarda Tui (en genç, en neşeli kız evlat), aşağıdaysa Chen (en büyük, en gelişmiş erkek evlat). Genç bir kıza saygı duyan ve onun karşısında yumuşayan yaşça daha büyük bir erkek imajı çiziliyor. Trigram, ayrıca yaratıcı güçle dolup taşan ve hep mutlu, kibar davranan bir kişiyi tasvir ediyor.

Karar

Takip etme ulu başarının anahtarıdır, yılmamak en kazançlı davranış biçimidir.

Güçlü bir lider olma pahasına, kişi aptal ve gereksiz de olsa bazen diğerlerinin isteklerini yerine getirmek durumundadır. Olayların iyi taraflarını gözardı etmekle kendini yavaş yavaş sıkıntı ve karamsarlık krizleri içinde bulacaktır. Destekçileri arasında uyum ve güveni sağlamak isteyen lider hiçbirşeyden yılmamalıdır.

Görüntü

Göldeki gök gürültüsü takibi simgeler. Üstün kişi gece karanlığının inmesiyle, geri çekilerek evine kapanır ve dinlenir.

Sonbahar (Sui), parlak ve güçlünün bir ölçüde solacağını, söneceğini gösterir. Bu, daha çok kayba meyilli olsa da, kolay kazanma ve kolay yitirme dönemidir. Duruma uyum sağlamak için çaba gösterin.

Çizgiler

Altta dokuz: Durum değişiyor. Yılmamak iyiye işaret. Dışarı çıkıp başkalarının arasına karışmak olumlu etkiler yaratır.

Kişinin dostlarıyla olan ilişkisi değişmektedir. Bir lider olarak onların ihtiyaçlarına uyum sağlasa da, sonuçta kendi doğru bildiğini yapmalıdır. Söz konusu arkadaş veya iş çevresi fazla içine kapalıdır ve bu, kişinin ufkunu daraltmaktadır.

İkinci sırada dokuz: Küçük çocukla kalmaya devam ederseniz, koca adamdan olacaksınız.

Kişi özel veya genel durumlar söz konusu olduğunda, uyulması gereken kural ve davranış biçimlerindeki farklılıkları bilmelidir. Fırsatlar arasında seçim yapmak gerekebilir.

Üçüncü sırada altı: Büyük adamla kalırsanız, küçük çocuğu yitirirsiniz, kişi amacına takip sonucu erişir. Yılmamak yarar getirir.

Daha önemli veya yüksek yolu seçmekle kişi, alışık olduğunu yitirebilir. Fakat amacınızdan sapmayın, atılımlarınızı doğru yaparsanız kazanırsınız.

Dördüncü sırada dokuz: Takip başarıyı getiriyor, devam etmekse şanssızlığı. İçtenlik ışığa ulaştırıyor. Zarar yok.

Başka birinin yardımıyla başarı yakalanmışsa kişi bu ilişkilerin kendi benliğini nasıl etkilediği araştırılmalıdır. Olumsuz duygular oluşmadıysa şans kişinin yüzünü güldürür.

Beşinci sırada dokuz: İyiye güven duymak olumludur.

Bu çizgi devamlılığı, doğruluğu ve sarsılmaz hırsı simgeler. Terfi ve başarı beklenebilir.

Üstte altı: Sadakat kişiyi bağlayıcı bir etkendir. Batı Dağlarındaki tapınağa kabul olunur.

Kraliyet ailesinin tapınağında bir yer edinmek bir şereftir; ama yalnızca ölüler için. Çizgi, artık emeklilik zamanı gelmiş kişiyi anlatır. Hastalık, mücadele ve kayba karşı hazırlıklı olunmalıdır.





18. KU/ Bozulanın Onarımı


Sun (aşağıda rüzgâr), dağın (ken) eteklerinde delice esmektedir. Bu, yok ediciliğin simgesidir. Otlar ve çalılar köklerinden sökülür, meyva bahçeleri talan olur. İlkbaharın (Sun) kızı (Ken), izlediği simgelendiğinde değişim anlatılır. Sıkı çalışmadan da söz edilir. Sun, oturmuş işlerde, topluluk ve ilişkilerde başa çıkılamayacak denli önemli sorunların habercisidir.

Karar

Bozuğun onarımı üstün başarıyla sonuçlanır. Engin suları aşmakta yarar vardır. Başlamadan önce üç gün, başladıktan sonra üç gün azmetmelidir.

Ku, ya bugünü yada problem ve kaybı anlatır. Bunun nedeni büyük ölçüde kişinin tavrıdır. Ya sorumlulukları görmezden gelmiş veya birbirine karıştırmış ya da sahtekâr ve iki yüzlü davranmıştır. Mahvolmaktan kurtulmak güçtür. Bu hexagramın iyiye belirti özelliği taşımasının nedeni de budur. Tüm enerjinin kararlı bir şekilde harekete geçirilmesi ve meydana gelen zarardan büyük bir şevkle kurtulmaya çalışmanın zamanıdır. Bu atılım yapılmadan bir değerlendirme yapılması şarttır.

Görüntü

Dağın eteklerinde esen rüzgâr bozulmayı simgeler.

Bu yüzden üstün kişi, insanları meziyetlerini güçlendirmeleri konusunda yüreklendirir.

Tamamen mahvolma veya mahvolma tehlikesinin belirmesi bilge kişinin yeni bir düzenlemeye gitmesini sağlar. Önce insan ilişkileri harekete geçirilmeli ve daha sonra sarsılmaz bazı unsurlar yerli yerine oturtulmalıdır.

Çizgiler

Altta altı: Babanın yol açtığı yıkımı oğul yapıcılığa dönüştürür. Eğer başarırsa babanın suçu da hafifler. Tehlike çanları, ama iyiye işaretler var.

Çağdışı kalmış anlayışlara bağımlı kalmak günün gerçeğine uygun hareket etmeyi önler. Çürüme başlamıştır ama henüz herkese yayılmadan düzeltilme imkânı vardır; ancak gerekli reformların da kuşkusuz, tehlikeleri vardır. Özellikle dikkatsizlik, inanılmaz derecede olumsuz etkilere yol açar.

İkinci sırada dokuz: Annenin yol açtığı yıkımı onarırken fazla inat etmeyin.

Ciddi zayıflık bu duruma yol açmıştır, bir kimlik sorgulaması ve yenilenmesi gereklidir.

Üçüncü sırada dokuz: Babanın yol açtığı yıkımı onarırken biraz pişmanlık zarar getirmez.

Geçmiş hatalar düzeltilirken fazla istekli bir tavır, yeni hatalara ve eleştiriye yöneltir.

Dördüncü sırada altı: Babanın yol açtığı yıkıma yukardan bakmamak Devam etmek pişmanlık getirir.

Problemlerin ana nedeni araştırılmadan onlara tepeden baktığınız için herşey kötüye gidecek. Henüz onarım için çok geç değil ama eğer bu kişisel hataların tümü fazla derin değilse.

Beşinci sırada altı: Babanın yol açtığı yıkımı onaran oğul övgüyü hak eder.

Reform, bu işi onaylayan dostlar ve iş arkadaşlarından sıcak ilgi görmenizi sağlar. Yeni görevler yüklenme zamanı.

Üstte dokuz: Kral ve prenslerin emir kulu olmaktansa daha yükseğe erişme hırsı duyar.



Pek çok kişi geçmişi buruk hislerle anar veya bugünün yanlışlarını göz ardı eder. Kafanızda daha yüksek idealler kurun ama sakın gevşemeyin. Kişisel görevler üstlenmenin zamanı değil.





19. LlN/Yönetim


Tui, yani aşağıda en genç kız evlat, veya geride K’un yani anne, sevecen yanı da kuvvetli bir otoritenin işareti ve alt üst ilişkisi içinde olan iki kişinin doğru tavırlar içinde bulunmaları anlamına gelir.

Karar

Yönetimde büyük başarı. Devam etmek kazançlı olacak. Ama sekizinci ay geldiğinde durum tehditkâr bir görünüm alacak.

Şanslı bir zaman: Güçle yükselen çizgiler büyüme ve enerjiyi temsil ederler. Sekizinci ay uyarısıysa kişinin hazırlıklı olması, yönetimde dikkatli davranması ve zaman işaretlerini hep göz önünde bulundurması yolundadır.

Görüntü

Yeryüzündeki göl, yönetim ve doğurganlığı simgeler. Üstün kişi durmak yorulmaksızın beslenip güçlendiği gibi, insanlarını da doyurur.

Gölün üstündeki toprak, yüksek bir konuma erişen ve kendini diğerlerinden üstün gören bir kişiyi anlatır. Örnekleme yoluyla eğitme ve altındakilerle ilgilenme doğru yoldur.

Çizgiler

Altta dokuz: Başkasıyla yakınlaşmak, yılmamak, gerilememek şansla sonuçlanır.

Şansın kendinden yana oluşu kişiyi gevşetmezse, bu bir gelişme dönemidir. Terfi ve başarı olasıdır. Mümkünse bir otoriteden yardım isteyin.

İkinci sırada dokuz: Başkasıyla yakınlaşma, her yönde gelişme.

Neşeli, başarma gücü ve azmine sahip, hayatın kurallarını kavramış kişiyi tasvir eder. Şanslı bir dönem.

Üçüncü sırada altı: Dikkatsizce yaklaşım. Verimsizlik Meraklanmakta bir zarar yoktur.

Rahata erdi mi, kişi kırıcı ve dikkatsiz olabilir. Bu tavrı değiştirdiğinde herşey olumlu sonuçlanır. Ama şu an üzüntülü, fazla ilerleme kaydetmenin olanaksız gözüktüğü bir zamandır.

Dördüncü sırada altı: Açıkça yönetmede bir zarar yoktur.

Uyumlu ilişkiler, yukardan yardım ve çalışanlar için başarı beklenmelidir.

Beşinci sırada altı: Doğru yönetim bir asile uyar. İyiye işaret.

Bir lider yandaşlarını seçerken olgun davranmalıdır. Yani yararlı ve önemli kişilerin karakterlerini iyice analiz etmelidir. Başarı yakındır.

Üstte altı: Dürüst ve cömert yönetim iyiye işarettir; hiç zarara yol açmaz.

Artık orada bulunmayan bir kişinin deneyimlerinden yararlanma anlamına gelir. Bu çizgi, başarı ve uyumu anlatır.





20. KUAN/Görüş açısı


Rüzgarın (sun), toprağın (K’un) üstünde oluşu, etrafa toprak üfüren rüzgârı veya havanın (düşünsel aktivite) toprağı (materyal unsurlar) yararsızca düzenlemeye çalışmasını temsil eder. Yeni görevler üstlenmek yerine tıpkı Kuan zamanı (eylül sonundan ekim ortasına dek süren dönem) sırasında ekinlerini depolayan, araçlarını onaran ve gelecek yıla hazırlanan işçiler gibi kişi de, mevcut işlerini yoluna koymalıdır.

Karar

Meditasyon. Vücut yıkanmış ama adak işlemine geçilmemiştir. İnsanlar saygı dolu bakışlarla yukarı bakarlar. Yıkanma ayini ve kurban verme arasındaki andan bahsediliyor. İş başında veya başkalarını yönlendirme konumundaki kişiler, sorumluluklarını hassasiyetle ele almalıdırlar. Hexagramın şekli, eski bir kapı kulesine olan benzerliğiyle Tao’yu simgeler. Tao, yaşamın tüm akışını belirleyeceği yol anlamına gelir. Tao, toplu olarak kurban vermeyi yukarıya doğru saygıyla bakarak izleyen kişiler gibi herşeye bir sembol niteliği verir ve bir amaç, olasılık belirleme fikirlerini güçlendirir. Yani olay yalnızca bir konuyu kafada tartmayı değil, o konuda kesin amaca varmayı da kapsar.

Görüntü

Toprağın üstündeki rüzgâr, manzarayı temsil eder. Üstün kişi dünyada durmaksızın gezerek insanlar üzerinde düşünür ve onları eğitir.

Bitki köklerine ulaşma ve kişileri etkileyebilme konusunda kendini eğitme amacıyla Çinli liderlerin yaptıkları gezilerden bahsedilmektedir. Etkili, güçlü ve olgun bir kişi, derin ve tarafsız bir sorgulamaya girişmiştir ve bu da büyük kazançlar sağlayacaktır. Tao’nun bir sembolü, yani sonsuz bugünün kapısı ve açıklıkla denge simgeleri yinelenmiştir.

Çizgiler

Altta altı: Görüş açısı yaramaz bir çocuğunki gibidir. Daha aşağıdaki kişilere zarar getirmez, ama üst seviyedekiler için pişmanlığa yol açar.

Sığ bir görüş açısı, meziyetleri veya üstün kişileri anlamaya yetmez. Bu durum, olgun bir liderce yönetilen insanlar için tehlike oluşturmaz. Gerçekçi olmayan bir düşünme biçimi söz konusudur. O nedenle, çok çabalama ama az başarı beklenir.

İkinci sırada dokuz: Kapıdaki çatlaktan görünen manzara. Kadınsı yollara başvurmak olumludur.

Dar ve ben-merkezci bir görüş açısından söz edilir. Bu ancak, kadınların ev içi faaliyetleri için uygundur. Şu anda mütevazi işlere karışmak doğrudur. Bu dönem, düşüncelerin iş konusunda yoğunlaşmasını gerektiren zor bir dönemdir.

Üçüncü sırada altı: Hayatını gözden geçiren kişi ilerleme veya gerileme arasında bir karara varır.

Kişinin hayatıyla ilgili amaçlarını belirlenmesi gerekir. Bu, telaşlı bir egoizme kapılmakla bir değildir. Kararın anahtarı tarafsız bir özeleştiride yatar. Sürekli bir iniş çıkış dönemidir. Dikkatle çalışılmalıdır.

Dördüncü sırada altı: Ülkenin şanı gözden geçirilmelidir. Bilmekte ve lideri yönlendirmekte fayda vardır.

Kişinin geçmiş ve gelecek veya bazı kurumların formu ve içeriği hakkındaki dengeli görüşleri, ona sosyal yaptırımlar konusunda dengeli bir anlayış kazandırmıştır. Bu yüzden şereflendirilmelidir. Yolculuk kazanç getirebilir, terfi de olasıdır.

Beşinci sırada dokuz: Kendini gözden geçirmek Üstün kişi için bir zararı yoktur.

Dengeli, eşitlikçi bir öz eleştiri söz konusudur. Terfi ve kişisel başarı olasıdır. Bencillikten kurtulmak, kişinin her yaptığında iyilik yaratmaya çabalamasıyla mümkündür.

Üstte dokuz: Hayatı gözden geçirmek Üstün kişinin hiç suçu yok

Söz konusu olan, kişisel duygularını göz ardı eden biridir. Büyük olasılıkla, olgun, güçlü veya duygusuz tavrının, hayatın çirkin gerçeklerini aşmaya yetmemesinden dolayı hayal kırıklığına uğrayan bir kişidir. Üstün insanla, duygularını çarpıtan insan arasındaki fark burda yatar. Zorluk dönemi, ama zarardan dönmek olasıdır.





21. SHIH HO/Isırmak, Diş Geçirmek


Li (şimşek, yukarda)nin özellikleriyle Chen (gök gürültüsü, aşağıda) birleşmiştir. Hexagram’ın şekli sorunları enerjiyle yiyip tüketmekten söz eder. Shih Ho başlangıçtaki sorun ve güçlükleri anlatır.

Karar

Dişlemek, Isırmak: Başarı

Adaletin getirilmesi kazançlıdır.

Hexagram şekil olarak dişlerin arasında bir sorunu tutan açık bir ağzı hatırlatır. Bu yüzden karar, uyuma ulaşmaktaki engelin ancak dişlenerek yok edilebileceği yolundadır. Trigramlar da, adaleti oturtabilmek için gereken dengeden söz eder. Li (sıkıca yapışan) gerilemekteyken, Chen (yükselen, gelişen) sarsılmaksızın yerinde kalmaktadır. Kişinin davranışları enerji dolu ama katılık ve saldırganlıktan uzak, durumlara uyabilecek türde olmalıdır.

Görüntü

Şimşek ve gökgürültüsü, dişlemenin habercileridir. Krallar sonuçları iyi yorumlayarak sarsılmaz kanunlar koymalıdır.

Hareket, gökgürültüsüyle (zorluklar) aşağıdan başlar. Şimşek, durumun doğası ve kurallarının algılanmasındaki zamanın özelliklerine uygun olan açıklığı simgeler.

Çizgiler

Altta dokuz: Ayakları kelepçelenmiş, bu yüzden parmakları görünmüyor; ama kişi suçlu değil.

Bir kayıp, kötüye gitme ve gerçekten işlenmiş veya işlenmemiş eski suçlar için cezalandırılma dönemidir. İlişkilerde bölümler arası bağ, süregelen sahtekarlıklar yüzünden zedelenmektedir. Dikkat ve özenle, durum eski haline döndürülemese de bir ölçüde düzeltilebilir.

İkinci sırada altı: Yumuşak eti ısırırken burnu yok oluyor.

Herhangi bir zarar yok.

Kişi hataya düşmüş veya yanlış kararını doğruya dönüştürme durumunda.

Seçim fazlasıyla kolay ama, kişi olumsuz olaylardan dolayı sinirine hakim olamazsa aşırı bir tepki gösterebilir.

Üçüncü sırada altı: Kalmış eti ısırdığında çürüdüğünü fark eder. Bir miktar pişmanlıkta zarar yoktur.

Et, yıllanmış veya güçlü bir sorunu simgeler. Kişi onunla baş ederken çevrenin tepkisini çekse de sonuçta kabul edilecektir. Kişi kendini biraz kısıtlarsa başarıya ulaşır. Eleştiri ve başarısızlıklar da olasıdır.

Dördüncü sırada dokuz: Kişi, kokmuş ve kemikli eti ısırdığında silahlar ve bozuk paralarla karşılaşır. Yılmadan zorlukların farkına varmak iyiye işaret.

Zorlu rakipler ve büyük zorlukları yenmek gerekiyor. Sert olmalı. Buna karşın kazançlı bir dönem. Abartıya kaçmayın.

Beşinci sırada altı: Kalmış eti ısırdığında, altına rastlar. Yoluna devam ederken zorlukların farkına varırsa zarar görmez.

Alışkanlık haline gelmiş olan yumuşak tavır, problemler karşısında etkisiz kalmaya neden olur. Kanunları kötüye kullanmak toplumun dengesini bozar. Prensiplerinize doğrulukla ve inançla uymamak kişiliğinizi sarsar. Bu yüzden sorumluluktan kaçmayın. Kazançlı bir zaman.

Üstte dokuz: Kişinin boynu, kulakları görünmeyecek şekilde bağlanmıştır. Şanssızlık



Bu durumdan kurtulmak çok güçtür. Uyarılara kulaklarını tıkayarak kötülüklerin birikmesine izin vermiştir. Sonuç kıyım, mahvoluş ve toplum içinde yaygın bir sevilmezliktir. Kişi işinden bile olabilir.





22. PI/Zerafet


Ken yani üst trigram, dağ, Li yani aşağıdakiyse ateş, parıltı veya güneş anlamına gelirler. Güneşin dağın eteğinde parıldayarak herşeyi aydınlattığı görülmektedir. Aydınlatma fikri, dağdaki ateşin simgesinde de mevcuttur. Ken ve Li, yani sırasıyla en genç oğul ve ortanca kız evlat, genç bir çifti anlatırlar. Bu görüntüler eğer devam edecekse estetik bir hassasiyetle ayarlanması gereken güzellik ve enerjiyi anlatırlar. Erkek, genç ve sorumsuzken, orta yaşa erişmiş bir kadınla birleşmesi güzellik ve devamlılığın değerinin bilinmemesi yolunda bir uyarıdır.

Karar

Zerafet: Küçük görevlerde başarı

Hexagramın yapısı, içerikten çok biçimi üzerinde durur. Bu yüzden yalnızca küçük görevlerde kazanmak olasıdır. Çinli düşünürlere göre sanat yalnızca gerçek pastasının üstündeki kaymaktan ibarettir; yaşamın temelleriyle doğrudan bir ilişkisi yoktur.

Görüntü

Dağ kenarında yanan ateş zerafeti simgeler. Üstün kişi günlük işleri çözer ama büyük girişimlerde bulunmaya cesaret edemez.

Büyük olaylara atılmak veya değişimlere girmekten kaçınılmalıdır. Estetik ve zerafet günlük yaşamda rol oynayan olgulardır.

Çizgiler

Altta dokuz: Kişi, ayak parmaklarını süsler, arabasını bırakır ve yürür.

Yürüyüş fikri kendini mütevazi bir konumdan kurtarma gereksinimini anlatır. Kişi aktif olmaya, belli bir yolculuğa çıkmaya ve zorluklarla karşılaşmaya hazırlıklı olmalıdır.

İkinci sırada altı: Kişi sakalıyla uğraşır.

Kişinin süsü olan sakalına fazla ilgi göstermesi kendinden emin olmadığını düşündürür. Unutmayın ki şekil yalnızca daha derin ve ciddi olguların bir sonucudur. Yüzeyselliklerle böylesine ilgili olmayın. Yardım almak için iyiye işaret eden bir dönem.

Üçüncü sırada dokuz: Şık ve nemli. Yılmadan devam etmek iyiye belirti.

Nemli, bu satırda içecek bir madde anlamına gelir. Kişi huzurlu dönemlerin keyfine varırken ana sorumluluklarını ihmal etmemeli veya çabaları keyfini artırma adına olmamalı. Kolay başarı zamanı.

Dördüncü sırada dokuz: Şıklık mı sadelik mi? Kanatlıymış gibi yaklaşan beyaz bir at. Hırsızı değil, bir kural koyucuyu taşıyor. Kişi geniş bir çevre tarafından sevilmekle, bir veya birkaç yakın arkadaşla ilişkiye girmek arasında bocalamaktadır. Geniş çevresi ona, kendini biraz kaybolmuş olmakla birlikte başarılı hissettirecektir. Kanatlı at, basitlik ve sevginin gücünü simgeler. Daha sade bir yaşam biçimine işaret eden belirtiler vardır.

Beşinci sırada altı: Tepe ve bahçelerde zerafet. İpek topu değersiz. Önce pişmanlık sonra şans.

Daha üst düzey bir yaşam biçimini kovalayan kişi önce zorluklarla karşılaşır. Fakat içtenlik ve sevecenlik, maddesel unsurlardan önemlidir. Yavaş yavaş herşey düzelecekse de, şu an büyük başarının zamanı değildir. Üstte dokuz: Basit zerafet. Hiç zarar yok İçerik ve biçimin dengede olduğu bir durum. Kişi önemsiz görevlerde başarıya ulaşacak.





23. PO/Çözülme


Po çürüme, şanssızlık ve çözülmeyi simgeler. Sonbahar mevsiminden, herşeyin çürüme ve çözülmeye başladığı mevsimden bahsedilir. Beş Yin çizgisi, güçlünün üstesinden gelmek için yükselen zayıf ve karanlık güçleri simgeler. Hexagramm biçimi yalnızca duvarları ve çatısı kalmış bir evi andırır. Evin yapısı hâlâ ayakta dursa da çökmek üzeredir.

Karar

Çözülme. Hiçbir harekette yarar yok.

Yaratıcı güç (Yang çizgisi) aşağıdaki düzensiz elemanlarca etkisiz kılınmak üzeredir. Şanssız dönem. Başkalarına dönük çabalarınızı sürdürün ama, kişisel işleriniz tehlike altında.

Görüntü

Yeryüzündeki dağ, çözülmeyi simgeler. Üstün kişiler ancak altındakilere yaptıkları iyiliklerle kendilerini koruyabilirler.

Sorunlara asil bir tavırla göğüs gerin. Şahsi olmayan davranışlarla meziyetlerinizi koruyun. İlerleme kaydedilemez ama, kesin bir dürüstlükle felaket önlenebilir.

Çizgiler

Altta altı: Kanepenin ayakları ayrılmakta. Bu yol mahvolmayla sonuçlanır. Tehditkâr durum.

Kişi yalnızca bekleyebilir. Belki adil olmayan ama güçlü unsurlar harekete geçtiğinde sizi mahvedebilirler. Herhangi bir seçme şansınız yok.

İkinci sırada altı: Kanepenin yüzü yırtılmaktadır. Bu yol mahvolmayla sonuçlanır. Tehditkâr durum.

Aşağıdakilerin ve tehlikenin yükselişi sürmektedir. Felaket belirtileri görülmektedir. Harekete geçen kişi tüm çabalarına rağmen olumsuz koşullara söz geçiremeyebilir.

Üçüncü sırada altı: Kanepeyi deviren kişiler arasında yer almakta. Kişinin suçu yok

Kötülüğün farkına, ona bağımlıyken varan kişi beklenmedik bir çıkış yolu aramalı veya anlaşmaya varmalıdır. Kişinin suçu yoktur.

Dördüncü sırada altı: Kanepe, üstünde oturanı yaralayarak devrilmiştir. Şanssızlık

Şanssızlıktan kaçınmak artık olası değildir.

Beşinci sırada altı: Bir avuç balık gibi. Kraliyet ailesinin kadınlarından yarar sağlanacak Her konuda ilerleme.

Diğerlerini oltaya takılmış balık gibi idare eden üstteki zayıf çizgi, tıpkı efendilerinin karşısında el pençe divan duran kadınlar gibi, güçlü öğelerin boyundurluğuna girer. Başarı ve takdir beklenebilir.

Üstte dokuz: Henüz yenmemiş iri bir meyva. Üstün kişiyi bir at arabası taşımaktadır. Daha alt düzeydeki kişinin evi çözülüp gider.



Dikkatli ve doğru davranışlar şans getirir. Şanssızlık kendi kendini yiyip bitirmiştir ve kazanılacak meyva size ait olmuştur. Üstün kişi etkisinin arttığını fark eder ve başkalarınca desteklenir. Deneyimlerinden ders almayan zayıf kişi kendini en büyük felaketlerin içinde bulur. Burdaki mesaj her türlü deneyime karşı hassaslık göstermektir. Geleceğimizin tohumları bugünün olaylarının gidişatında gömülüdür. Geçmişteki ideal ve hırslarınıza gereksizce bağlanmayın.





24. FU/Geri dönüş


Fu, kış dönencesi, yani canlılığın en düşük noktasıyla birleştiğinde kötü şansın azalacağını belirtir. Aşağıdaki kesik olmayan tek çizgi, yükselen sıcak ve yaratıcı yang gücünü simgeler. Daha alttaki Chen (tahta) trigramı K’un (toprak)’un içindeyken bir bitkinin köklerini gösterir. Bu yüzden yeni fırsatlar, büyüme ve başarı potansiyelini anlarız.

Karar

Dönüş: Başarı

Dışarı çıkıp yeniden içeri girmekte bir hata yoktur. Dostlar zararsızca girebilirler. Tao’nun hareketi ileri geridir. 7. gün dönüş günüdür. Kişinin görev üstlenmesinde kazanç vardır.

Yaratıcı güçler önce geriler sonra yine dönerler. İnsan ilişkilerinde aynı kafa ve karakterdeki kişiler yeni konularda uyumla birleşirler. Bu, Tao’nun hareketinin bir aynasıdır. Yedinci evre bir dönüş evresidir: Eskinin yerini alan yeni dönem.

Görüntü

Toprağın içindeki gökgürültüsü dönüşü simgeler. Eski zamanlarda krallar kış dönencelerinde geçiş noktalarını kapar, tüccarlar ve gezginler yolculuktan vazgeçer ve yöneticiler illerini dolaşmazlardı.

Hayat enerjisi toprakta tutulurken duraklama öğesi hiçbirşeyin aceleye gelmemesi ve dikkatli tutumdan vazgeçilmemesi gerçeklerini hatırlatır. Kimse bir tomurcuğu zorla açtıramaz, ama kişi onun gelişmesini sağlayacak toprağı hazırlayabilir. Oturmuş konularda iyi fırsatlar varsa da tümüyle yeni projelerin zamanı değildir.

Çizgiler

Altta dokuz: Yakından geri dönerken hiçbir suç işareti yok. Çok iyiye belirti.

Kişi asıl yolundan hafifçe sapmaktadır ve durum kötüleşmeden düzeltme yoluna gitmelidir. Maddi armağanlar beklenebilir.

İkinci sırada dokuz: Sessiz bir geri dönüş, iyiye işarettir.

Heyecan ve yaratıcılık havası sezilmektedir. Yeni etkilere ve başkalarının yaratıcı fikirlerine karşı gururunuzu yenme pahasına açık olun.

Üçüncü sırada altı: Tekrar tekrar geri dönüş. Tehlike gözüküyor ama kişide suç yok.

Bu satır «iki adım ileri, üç adım geri» düşüncesinden bahseder. Güvensizliği, ileri adım atmasını sürekli olarak engelleyip gerilemesine yol açan bir kişi söz konusudur. Başkalarına zararı yoktur ve zayıflıktan kurtulma olasıdır. Fazla kazanma veya kaybetme gerçekleşmeden, durumları değiştirmek beklenebilir.

Dördüncü sırada altı: Başkalarıyla birlikte yürüyen kişi yalnız döner.

Daha iyiyi amaçlayan bir değişim, sizi harekete geçirebilir. Bu durumdan haberdar olmayan kişiler sizden uzaklaşabilir ama yolunuzdan şaşmayın.

Beşinci sırada altı: Şerefle geriye dönüş; kişinin suçu yoktur.

Hatalarımızla yüzleşmekten veya itiraftan kaçınmayın. Tepkileri etkileyici olacaktır. Ufak kayıplara rağmen başarı olasıdır.

Üstte altı: Karışık bir geri dönüş. Şanssızlık, felaket. Harekete geçirilmiş güçler bir katliamla karşılaşacaklar. Lider yenik düşerek on yıl boyunca yönetime karışamayacak.

Fırsat kaçırılmıştır. Kişi, durumu on kat beter hale sokmamak için hiçbirşey yapmamalıdır. Mütevazi ve sessiz bir tavır en uygun davranış biçimidir.





25. WU WANG/Sadelik


Yukarda bulunan Ch’ien’den yaratıcı gök kanunu gelir. Aşağıdaysa Chen yani güç ve hareket vardır. Böylece göğün kanunlarına uygun bir enerji ve işlerin hem doğal hem mutlu bir şekilde yürümesini anlarız. Görev üstlenme zamanıdır.

Karar

Sadelik: Ulu başarı; yılmadan devam etmek kazançlı. Kişi olması gerektiği gibi değilse, tehdit vaat eden bir durum ortaya çıkıyor. İş üstlenmeden beklemek gerekli.

Yılmadan devam ettiğinde, kişinin masumiyetinin sonucu olan saflık ve iyilik ona başarı kazandırır. Çünkü daha yüksek güçlerin hareketi kişinin yoluna uymaktadır. Yalnızca görünüşte doğal ve iyi kalpli olan veya içgüdülerinden politik anlaşmalar için uzaklaşan insanların kazançlı çıkması imkânsızdır. Kişi yavaş yavaş yolundan sapacaktır.

Görüntü

Göğün içinde sürüklenen gök gürültüsü, basitlik ve sadeliği simgeler. Bu, heryerde bulunabilecek bir özelliktir. Bir zamanların meziyetli kralları özveriyle topraklarını doğadan kopmadan beslediler.

Yaşam enerjisi ilkbaharla tekrar su yüzüne çıkar ve bu enerji her konuda yararlı olur. İlkbahardaki gökgürültüsü, beklenmeyen bir olasılığı simgeler. Bu olasılığın, ani sorunlar veya durumlarda, ani değişimler olma ihtimali de vardır. Ana güç şimdi yaratıcıdır ve gelişmektedir. Doğal olmayan yollarla sorun çözmek yerine onlara ayak uydurmak daha doğrudur.

Çizgiler

Altta dokuz: Sadelikle hareket etmek iyiye işaret.

Şans ve uyum zamanı. Kişi güvenle içinden gelen sese kulak vermelidir.

İkinci sırada altı: Üstün kişi, ne çift sürerken ne de tarla bomboşken ekini kafasında ölçüp biçiyor. İlerlemekte kazanç var.

Doğru yer ve zamanda bulunulduğunda ilerlemek mümkün. Ayrıca nerde bulunursa bulunsun, kişi, üstüne düşen sorumlulukları almalı ve işleri, ödüllendirilmeyi beklediğinden değil tamamlanmaları gerektiğinden tamamlamalı.

Üçüncü sırada altı: Beklenmedik felaket. Gezgincinin kazancı köylünün kaybına bağlı.

Bazıları için kazanç, bazıları içinse kayıptan söz edilmekte. Başkaları hayal kırıklıklarınızın büyük adaletsizliklerden kaynaklandığını düşünse de siz bu durumu kabullenin.

Dördüncü sırada dokuz: Sadelikten şaşmamak doğrudur.

Doğamıza uygun davranırsak hataya düşemeyiz. Bu idealde I Ching’in en değerli felsefelerinden biri yatar. Dengeli ve ölçülü başarı zamanı.

Beşinci sırada dokuz: Beklenmeyen hastalık ilaçla tedavi edilemez. Kendi kendine düzelecek

Sizi derinden etkileyen bir şanssızlıktan söz ediliyor. Şu sıralar kişi, sadelikten ayrılmamalı, kolay veya çok parlak sanılan çözümlere gitmemeli. Özgür, önceden tasarlanmamış tepkiler verdiğinizde herşey yoluna girecek.

Üstte dokuz: Harekette sadelik, basitlik felakete yol açacak. Kazanç yok

İlerleme dönemi değil, sezgilerinize güvenmeyin. Karmaşık konularda kurnazlığa başvurmak gerekebilir.





26. TA CH’U/Dizginlenen Güç


Ta ch’u göğün aktif gücünün (ch’ien, aşağıda) durağanlık (Ken) tarafından hapsedilmesini anlatır. Duvarlarla çevrelenmiş nehrin güç üretmesi gibi büyük bir güç potansiyelinden sözedildiği açıktır. Bu hexagramın esas anlamları büyük enerji rezervleri, dizginlenen yaratıcı güç ve maddi veya manevi beslenme kaynaklarıdır.

Karar

Dizginlenen büyük bir güç: Yılmadan devam etmek faydalı. Evde yememek ilerlemeyi sağlayacak. Engin suları aşmak iyiye belirti.

Kişiyi bekleyen zorlu çalışmadan söz edilmekte. Zamanın koşulları enerjileri depolamak, sürekli çabalayarak meziyetleri kaybetmemek ve meditasyon gibi bir disipline başvurmayı gerektirir. Fiziksel ve ruhsal enerjiler uyum içinde olduğunda, kişi dış güllerle de çatışmaz ve böylece büyük görevlerde bile başarıya ulaşır.

Görüntü

Dağın içindeki cennet, kısıtlanan ve dizginlenen büyük gücü simgeler. Üstün kişi ataların bilgelik ve deyişlerini inceleyerek kişiliğini geliştirir.

İki ana anlam çıkartılabilir: Birinci anlam, maddesel zenginlik veya atalardan bize ulaşan soyut gerçeklerdir. İkinci anlamda çevresindekilerin herşeyi kabulleniri uysallığını benimsemiş kişidir. Bu kişi, artık bu tavırdan kurtulup başarıya ulaşmak için başkalarının güvenini kazanmalıdır.

Çizgiler

Altta dokuz: Tehlikeyle karşılaşan duraksamalıdır.

Körü körüne zorlukların üstüne gitmek şanssızlığa yol açar. Uyumlu zaman koşullarını beklerken küçük gelişmelerle mutlu olun.

İkinci sırada dokuz: Arabanın takozu kayıp gitmiştir.

Daha yukardan gelen bir gücün emrettiği gibi duraksama veya gerileme kaçınılmazdır. Çabalamanın faydası olmadığından enerjinizi harcamamaya bakın. Başkasının çalışmasından sizin yarar sağlamanız olasıdır.

Üçüncü sırada dokuz: Birlikte çalışan cins atlar. Zorlukları farkederek yılmamak kazançlı. Kişi hergün binicilik ve savaş sanatları gibi sanatlar üzerinde kendini geliştirmektedir. Hedef belirlemek ve o hedef doğrultusunda çalışmak olumludur.

Kişinin seçtiği yol zamanın koşullarına ve genel eğilimlere uygundur; ama yine de ilerde zorluklar görülmektedir. Hedefinizi aklınızdan çıkarmasanız da, durum elvermediği takdirde yan yollar çizmeye de başlayın. Çok çalışmayla ilerleme mümkün.

Dördüncü sırada altı: Genç boğanın boynuzlarına zırh takılmıştır. Büyük şans.

Genç bir boğanın vahşi gücü, boynuzları tahta bir zırhla örtüldüğünden etkisiz kılınmıştır. Bunun gibi pek çok tehlike biraz uzağı görebilme yeteneğiyle, kişi amacına ulaşana dek önlenebilir. Bir başarı potansiyeli var.

Beşinci sırada altı: Hadım edilmiş bir yaban domuzunun ön dişleri. Tehditler.

Tehlikeli birgüç, tehlikenin belirtileri değil, nedenlerinin önlenmesiyle etkisiz kılınmıştır. Şans ve takdir dönemi.

Üstte dokuz: Cennet yolunda başarıya ulaştı.

Uzun zamandır dizginlenen yaratıcı güç büyük bir zaferle patlıyor ve büyük etkiler doğuruyor. Terfi, takdir ve müthiş başarı dönemi.





27.1/ Beslemek


(Durağanlık) Ken trigramının içinde Chen (hareket) vardır. Yukarda hareketsiz aşağıda hareket halinde olan hexagram şekli açık bir ağzı hatırlatmaktadır. Ağız, beslenme yolunun ilk evresidir. Ken dağ, Chen ise tahta veya bitkiyi simgeler. Dağ eteklerinde büyüyen bitkiler en besleyicileri olduklarından, yukardaki fikir desteklenmiştir. Chen (gök gürültüsü)’in dağ eteklerinde duyulması besleyici yağmurun yakında yağacağını anlatır. I’nin uyumu yakalama yolundaki uyarısı, ölçüyü kaçırmamaktır. Ölçüsüz yemek yeme en azından rahatsızlık hissine yol açar.

Karar

Beslenme: Yılmamak iyiye belirti.

Doygunluk sağlamaya dikkat edin ve kişi bu doygunluğun peşinde kendisi için koşar.

Fikir daha geniş algılandığında kişinin başkalarını maddi, manevi, metoforik veya literal herhangi bir şekilde beslemesini de kapsar. Kendini veya diğerlerini beslerken insanlar, saf ve anlamlıyla, değersizi birbirinden ayırt etmeyi bilmelidir.

Dağın eteklerindeki gökgürültüsü, beslenmeyi simgeler. Üstün kişi sözlerinde dikkatli, yiyip içtiklerindeyse ölçülüdür. Ağız değişken bir organdır; yiyecekleri çiğner, harfleri şekillendirir ve sürekli hareket halindedir. Fazla miktarda çalışma söz konusudur. Zor koşul veya insanlar evcilleştirilip, geliştirilirse ilerde işe yarayacaklardır.

ÇİZGİLER

Altta 9: Sihirli kaplumbağanı bırakıp yavaşça bana bak. Tehditkar.

Yiyeceğe ihtiyaç duymadan sonsuza dek yaşayan kılavuz kaplumbağa örneğini bilmezden gelenler, öz güven ve özgürlüklerini yitirmek üzeredirler. Kişi, başkalarını kıskanarak pekçok şanssızlığı üstüne çeker. Davranışlarına gelen eleştiriler kişiyi çatışmaya sürükler. Kendini işe vermiş kişilerse bu durumdan büyük ölçüde etkilenmezler.

İkinci sırada altı: Yukardakilerin kendisini doyurmasını bekleyen kişi yolunu doğru patikadan tepeye sürer. Bu davranış şanssızlığa yol açar.

Normal şartlarda güvenli veya düzenli bir gelir veya doygunluğa sahip kişi bu şartları sağlayamaz oluyor. Yeni kaynakların arayışına girerek ana sorumlulukları unutuyor ve bu da kötülüklere kucak açıyor. Hem şansın hem de şanssızlığın bir arada gözlendiği bir dönem. En meziyetliler bile olayların akışını tahmin edemiyor, ama sonuçların aşırı etkili olmayacağı kesin

Üçüncü sırada altı: Besi kaynağına sırt çevirmek tehditkârdır. Kişi en az on yıl daha bu tavırdan uzak durmalıdır. İlerleme yoktur.

Doğru adımlar yerine yanlış yönetim, sağlıklı yiyecekler yerine abur cubur, bireysellikten uzak keyiflenme yerine bencil zevk alma ve bu gibi diğer davranışlar insan hayatında pek nadir yer alabilir. Şanssızlık ve düşüş, kişinin kendini yönetme şekline bağlıdır.

Dördüncü sırada altı: Zirveden bir besi kaynağı arayanlar şansı yakalar. Açlıktan ölen bir kaplan gibi etrafa bakmanda suç aranamaz.

Bu dönemin kazançlı oluşu veya olmayışı dış güçlere bağlıdır. Yukarda, başardı bir kuruluşun yardımına başvuran veya uygun fırsatları yakalamaya hevesli olan bir kişiden söz edilir. Başka bir bakış açısı da sorumlu bir pozisyonda doğru hareket eden, ama kendini destekleyen diğer insanları arayan bir kişiyi düşündürür.

Beşinci sırada altı: Patikadan sapmak iyiye işaret eder, ama engin denizleri asla aşmamak şartıyla.

Kişisel yeteneksizliklerin veya durumu etkileyen yan koşulların farkına varan kişi, yön değiştirerek belki de hata eder. Başkalarına yardım edecek güce sahip değilsek, olgun ve etkili kaynakların desteğini kazanmalıyız. Kişi, önemli görevler üstlenmemeli.

Üstte dokuz: Beslenme kaynağı. Durumu, karar öncesinde iyice bir değerlendirirseniz olumlu bir sonuç hazırlamış olursunuz. Engin suları aşmakta büyük kazanç vardır.



Besi kaynaklarıyla uyum içinde olan bir kişiden söz edilir. Aynı şekilde başkalarını da doyurur. Durumunun getirdiği büyük sorumluluğun farkındaysa, kişi bir süre daha böyle devam edebilir. Şans ve başarı beklenmelidir.





28. TA KUO / Aşırı büyüklük


Hexagramm şekli uç noktalarında zayıflayan kalın ve ağır bir kütleyi simgeler. Bu kütlenin sabit bir dayanak noktası yoktur. Tui (yukarıda, su veya göl) ve Sun (aşağıda, tahta veya ağaç) trigramları su altındaki ağaçları anlatırlar. Sel anlamına gelen bu durum, aşırılığın simgesidir. Hexagramm şekliyle de sürmemesi gereken tehlikeli durum fikri güçlenir.

Karar

Aşırı Büyüklük: İri kütük giderek eğilmektedir ve yıkılmak üzeredir. Hedefler doğrultusunda ilerlemekte yarar vardır.

Durumun ciddiyetinden söz edilmektedir. İş veya duygusal ilişkiler karmakarışık görünüyor. Sorunlardan kurtulmak olanaksızsa da Ta Kuo’nun merkezindeki güçlü çizgiler, söz konusu kişinin güçlüklere göğüs germekteki yeteneğini irdeliyor. Hexagram’ın şekli yorumlanırsa, problem çözümünde, anlayışı yumuşak bir yaptırıma dökmek yolunun izlenmesi gereğine ulaşılır.

Görüntü

Ağaçların üzerinde yükselen göl, aşırı büyüklüğü simgeler. Bu yüzden üstün kişi kaygısızca tek başına durur. Dünyadan çekilmesi gerekiyorsa pişmanlık duymayacaktır.

Bilge kişinin tavrı önemlidir. Tek başına olsa da bir ağaç (Sun, aşağıda) kadar sağlam durabilmeli ve hayatı neşeyle (Tui, neşe, yukarda) algılamalıdır. Sel görüntüsünün düşündürdüğü bir başka fikir de, sel sularının önünde sonunda kuruyacağı ve böylece sorunların da geçici olacakları fikridir. Unutmayın ki ne denli güzel ve kârlı olsa da hiçbirşey sonsuza dek sürmez.

Çizgiler

Altta altı: Saksıların altına örtüler seriliyor. Hiçbir hata yok.

Hassas ve sıkı bir planlamayla seçtiğiniz yolda ilerlemeniz olası. Kırılabilir saksıların altına örtü yayan bir kişi gibi her işte titiz ve tedbirli davranmalı.

İkinci sırada dokuz: Fidanın dalları tomurcuklanmış. Orta yaşlı adam genç bir kadınla evleniyor. Her yönde gelişme var.

Bir ilerleme ve gençleşme dönemi. Filiz veren fidan imajı daha önce unutulmuş veya ihmal edilmiş bir besi kaynağını çağrıştırır. Alışılmadık ilişki ve ortaklıklar kâr getirecek.

Üçüncü sırada dokuz: Dal öyle eğilmiş ki nerdeyse kırılacak. Tehditkâr.

Yaklaşan kötülüğü inatla görmezden gelen kişi, sorunlarla mutlaka yüzleşecektir. Yukarda bazı işleri zorla sürdürme alışkanlığından da bahsedilmiştir.

Dördüncü sırada dokuz: Dal desteklidir; İyiyi belirtir. Ama daha fazla destek araştırmak derin pişmanlıklar doğurur.

Başkalarının yardımıyla durumu idare eden kişi başarılı olur. Ama onların güvenini kötüye kullanmak ve devamlı daha fazlasını istemek kişiyi düşüşe sürükler. Ara bulucu bir tutum, günlük işleri yoluna koyar. Uygunsa takdir ve terfi beklenebilir.

Beşinci sırada dokuz: Fidanın dallarında çiçekler açmaktadır. Orta yaşlı kadın genç bir koca alır. Hata da yok, takdir de.

Pekçok şey bastırılmış ve kısıtlanmıştır. Zorluklar dönemi. İş ve özel ilişkilerde adil ve dengeli kalmak için çaba gösterilmelidir.

Üstte altı: Su, dereyi geçmeye zorlanan kişinin boyunu aşıyor. Şanssızlık; ama bunda kişinin hiç bir suçu yok.



Durumun doğasını değerlendirmeden zorla sürdürmeye çalışmak sorunlara yol açmıştır. Kişi yalnız kendine zarar verir. Üzüntülü bir dönem.





29. K’AN / Derinlik


K’an, aynı isimdeki iki birincil trigram, tehlike, kriz ve çatışmaya karışma anlamına gelir. Çifte tehlike söz konusudur. Öncelikle yaşama karşı alınan belli bir tavır anlaşılır. Örneğin hayata bir anlam katabilmek için devamlı krizler yaratan bir kişinin tavrı gibi. Daha yaygın bir anlamıysa kişinin uymak zorunda olduğu tehlikeli bir durumdur. Tehlike, insana zarar verebilecek bir olgu gibi yorumlansa da, doğru davranış biçimleriyle aynı tehlike, ilerleme ve iç gelişme de sağlayabilir.

Karar

Yinelenen derinlik: İçtenlik başarı ve kişinin ruhunda uyum anlamına gelir. İçtenliğin yardımıyla her yaptığınızda amacınıza ulaşırsınız.

Akışı üzerindeki her yola ulaşan su gibi, içtenlik de her durumun derinine inmemizi ve ona göre harekete geçmemizi sağlar. Tehlike, ruhu güçlendirir ve içsel barışın, başarının en önemli kuralı olduğunu kavramamızı sağlar. İçindeki huzur kişinin felaketlere daha çabuk karşı gelmesini sağlar.

Görüntü

Su, derinlerden durmaksızın fışkırarak yinelenen derini simgeler. Böylece üstün kişi meziyetlerini hep koruyarak eğitim denemesini sürdürür.

Sonsuz oluştaki su, meziyete karşı olgun yaklaşımı simgeler. Kişi, yaşamını meziyetlerinin yönettiğinden ve bu meziyetlerin en beklenmedik ve en can sıkıcı koşullara bile direneceğinden emin olmalıdır. Kişi, kendini sürekli yenilemeli ve başkalarını da meziyetiyle etkileyerek bencillikten uzaklaşmalıdır.

Çizgiler

Altta altı: Derinlik üstüne derinlik Buna yakalanan kişi sendeleyerek çukuru boylar. Şanssızlık

Tehlikeye öyle alıştınız ki artık onu ayrımsamıyorsunuz bile. Amaçlarından, anlayış ve savunma yeteneğinden yoksun kişiler bunun acısını çekecekler.

İkinci sırada dokuz: Derinliğin tehlikeleri. Küçük başarılardan doğan küçük rahatlamalar.

Durumu iyice tartın ve düşünmekten sakın kaçmayın. Zor koşullara göğüs gerilmelidir ve ufak tefek görevler üstlenmek yararlı olacak.

Üçüncü sırada altı: Her sapakta derinlik üstüne derinlik . Her yerde tehlike, çabalamayı kesip bekleyin, yoksa uçuruma düşeceksiniz. Böyle hareket etmeyin.

Tehlike gözükmekte. Her tepki, sorunun artmasına yol açacak. Açık bir çıkış yolu belirlenmeden hiçbir harekette bulunmamalı. Sakin bir yaşama biçimine sahip kişiler, sıkı ve mütevazi çalışmalarını sürdürmeli. Aktif yönetici konumundaki kişileri ise sert çatışmalar bekliyor.

Dördüncü sırada altı: Bir testi şarap, iki kâse pirinç. Küçük kaplar pencereden geçiriliyor. Suçlama yok

Geleneksel armağanların verilmesi en basit töreni hatırlatır. Subaylar arası bu basit tören, sadelik fikrini yansıtır. Zor zamanlarda içtenlik, görenek ve ritüellerden daha fazla önem kazanır. Her şey başlangıçtaki o açık ve basit bağlantıdan doğar. Yükselen statü, dostane toplantılar ve olası bir üzüntü zamanıdır.

Beşinci sırada dokuz: Derin taşmak üzere. Kenara dek dolmuş. Bu durumda hata yok

Tehlikeden kaçmak için, bir kabın en alçak kenarından dökülen sıvı gibi en az direnç noktasını saptamak gereklidir. Yalnızca kaçış düşüncesi üzerinde yoğunlaşın. Diğer zorlukların sayısı öyle fazla ki, hepsiyle uğraşmanız mümkün değil. Doğru koşullar sağlanırsa kişi amaçlarına ulaşabilir.

Üstte altı: İplerle bağlanarak hapse atılmıştır. Üç yıl boyunca özgürlük yolunun aydınlığına karşı kör kalmıştır. Tehditkâr.



Karmaşa, fiziksel (örneğin hapis) veya soyut (sevilmeyen kişi, iş gibi) bir kısıtlama söz konusudur. Kişi yanlış davranışlarının kurbanı olmuştur. Göğün yolundan saptığı için bir kanun kaçağı gibi hapsedilmiş, uzun bir süre boyunca horlanmış ve kısıtlanmıştır.





30. Lİ / Ateş


Tekrarlanan Li (parlaklık, ateş, sarma) trigramı bu hexagramı oluşturur. Bu özelliklerin iki kez yinelenmesi çabuk parlayan, dengesiz bir kişi veya durumu düşündürür. Bağlanma, sıkıca sarma da söz konusudur. Ateş, onu besleyen herşeyi sararken çevreye şanını yayar. Burda Li, kavgacı, enerjik bir kişiyi anlatır. Örneğin kendini yetiştirmiş, başarılı bir iş adamı veya beklentileri hiç bitmeyen, gürültülü sevecenliğiyle karşısındakine olan bağımlılığını bilerek veya bilmeyerek gizlemeye çalışan erkek düşkünü bir kadından söz edilebilir. Alınması gereken ders şudur: Kişileri iteleyen enerji tıpkı ateş gibi yıkıcı değil yapıcı olması amacıyla kontrol edilmelidir.

Karar

Yılmadan devam etmek kârlıdır: Başarı. İneği beslemek ona bakmak hayırlıdır.

Ateşle simgelenen dışa dönük enerji durmadan kullanılıyor. Bu yüzden dayanıklı bir iç kaynaktan gelmiyorsa ölmesi söz konusu. Yılmamak fikri evcil inek görüntüsünden çıkıyor. Bir ineğin çiftçiye bağlı olması gibi herkesin bağlı olduğu bir öğe bulunmalıdır. Kişi, kişisel açıklık ve anlayışı geliştirmek için uysal davranmalıdır. Aşırı alışkanlıklar ve tavırların çözümü bu kuralda yatar.

Görüntü

Yinelenen parlaklık ateşi simgeler. Büyük adamlar dünyanın en karanlık köşelerini bile aydınlatmak için parlaklığı yeniden biçimlendirmekteler.

Li’nin güneşsi katkıları ikiye katlandığında döngüsel zaman ve normallik algılanır. Bu yüzden kişi, bilinçli olarak söz edilen enerjik öğeyi yeniden biçimlendirmeli ki bu enerjinin etkisi hiç engellenmeden yayılabilsin.

Çizgiler

Altta dokuz: Birbirine karışmış ayak izleri. Sakin davranılırsa bir zarar görülmez.

Herkesin telaşla koşuşturduğu sabahın erken saatlerinden söz ediliyor. Böyle zamanlarda (başlangıçlar) kişi en yoğun konsantrasyon, açıklık ve sükûnete gereksinim duyar. İçinden çıkılması güç kavgalar olasıdır. Nazik ama tedbirli olun.

İkinci sırada altı: Altın gün ışığı. Ulu şans

Öğle güneşi günün iki yarımı arasındaki dengeyi simgeler. Uyum, başarı, ve takdir dönemi.

Üçüncü sırada dokuz; Batan güneşin ardında ihtiyar adamlar küplerine vurarak şarkılar söylüyorlar. Diğerleri de son günleri yaklaşıyor diye inliyorlar. Şanssızlık.

Mutluluk ve zenginliği, kaçınılmaz olarak üzüntü ve şanssızlık izliyor. Değişimin acı verici gerçekleriyle yüzleşenlerin kimisi boş yere kendini keyiflere vurarak kaçmaya çalışırken kimisi de sürekli yakınır. Bu iki aşırı uç da yanlıştır. Tek sonsuzluk değişimdir. Kişi yalnızca sakin bir kabullenme sonucu meziyetlerini koruyup sahip olduğu değerlerden mutluluk duyabilir. Sorunlar ve tehlikeler olasıdır.

Dördüncü sırada dokuz: Aniden parlayıp sönen ateş unutulur.

Aniden, kuvvetle parlayıp önemli bir etki uyandırmadan sönen ateş görüntüsü heyecan verici yatırımcı, tutkulu aşık Harry Hotspur analojisine uyar. Böyle biri ya kendini ya da beslediği kişileri yavaş yavaş tüketir, bitirir. İç açıldıktan yoksundur. Kaynakları harcamamalı, kibirli veya fazla heyecanlı olmamalıdır. Sorunlar, tüm bu aşırılıkların peşini hiç bırakmaz.

Beşinci sırada altı: Göz yaşları yağmur gibi yağmakta. Üzüntü. İyiye belirti.

Çift anlamlı. Durumu değiştirmek için kişinin harcadığı aşırı enerji ve kapıldığı boş hevesler üzüntüye dönüşür. Çabalar yine de başarıyla sonuçlanacak. Yakınmalar içten ve derin bir değişimi gösteriyorlar. Barışçı bir doğaya yönelik gelişmelerden sözedilir ve bunda da şans vardır. Başlangıçtaki zorluklar iyi sonuçlar doğuracaklar.

Üstte dokuz: Liderleri akıllıca öldürüp yandaşlarını da yakalayarak kraliyet güçlerinin başına geçer. Suçlama yok

Meziyet, en az zarar vererek hedeflere ulaşmaktadır. Yok etmektense değişime yöneltmek, kişilerdeyse zorla yaptırıma gitmek yerine eğitmek yeğlenmelidir. İyiye dönük bir dönem olsa da kişi yapayalnız kalabilir.





31. HSİEN/Teşvik


Aşağıda Ken, en genç oğul veya genç adam (güç), yukardaki Tui yani en genç kız evlat veya genç kadın (neşeli) trigramına boyun eğmiştir. Dengeli ilişkilerde, hem kadın erkeğe, hem erkek kadına boyun eğmelidir. Bu, eşlerin ihtiyaçlarını birbirlerine kabul ettirmek için girdikleri birinci sosyal anlaşmadır. Daha güçsüzü itekleyen ve onu hareketlendirmeyi başaran sessiz güçten söz edilir. Ayrıca sevgi ve diğerlerine veya yabancılara duyulan hassasiyetten de bahsedilir. Tabi bu hassasiyet, hastalık derecesinde içe dönük bir kişininki kadar aşırı olmadıkça.

Karar

Teşvik: Başarı. Yılmamakta kazanç var. Bir kızla evlenmek iyiye belirti.

Başarılı, uyumlu bir ilişkiden söz edilmektedir. Düzgün ve karşılıklı özen ile anlayışa dayanan bir birliktelik olduğundan başarı mutlaka kendini gösterir. Samimi veya mesafeli olmak, ideal ilişki türüdür.

Görüntü

Dağdaki göl, teşvik etmeyi simgeler. Üstün kişi asil bir tavırla yaklaşanları destekler.

Dağ gölü benzetmesi güçlü ve üstün olduğunu bildiğinden uysal kişileri küçük görmeyen, gerçekten sakin ve uyumlu bir kişiden söz eder. Bencillikten uzak prensipler, güçsüzlerin isteyerek yardımına koşan güçlü bir kişi fikriyle birleştirilmiştir.

Çizgiler

Altta altı: Ayak baş parmağında hareketlenme.

Haydutlar saldırmadan önce hareketsiz durmazlar. Kavgaya girişmek üzere olan adamlar da ayak baş parmaklarını oynatırlar. Yüzeysel, çirkin bir yaklaşımla harekete geçme fikrinden söz edilir.

Durum kişinin umduğundan daha karmaşık olabilir, bu yüzden sabırla ve izleyici bir tavırla beklenmelidir. Havada değişimler olsa da aşırı tepkiler göstermeyin.

İkinci sırada altı: Bileklerde hareketlenme. Şanssızlık. Ancak hareketsiz kalındığında şansa dönüşebilir.

Kişi davranışlarında fazla çabuk davranıyor veya davranmak üzere. Bilekler ayak doğrultusunda hareket ederler, kendi başlarına buyruk değildirler. Bunun gibi kişi de güçlü bir prensibi olana veya davranışlarını ayarlayacağı gerçek bir başlangıç noktası bulana dek beklemelidir. Beklemek hoş bir yaşamı birlikte getirecek.

Üçüncü sırada dokuz: Üst bacaklarda hareketlenme. Bağlı olduğunu izlemeyi sürdürmek pişmanlık doğuracak.

Vücudun hareketine göre bacağın hareket etmesini andıran düşüncesiz, otomatik bir davranış söz konusudur. Bu ani isteğe karşı konulmalıdır. Harekete duyulan gereksinim bir hayalden ibarettir. Tavırlarınıza dikkat edin.

Dördüncü sırada dokuz: Yılmamak kazançlı. Suç yok oluyor. Kafası karışmış, heyecan dolu bir kişi yalnızca en yakınlarını kendine çeker.

Kişinin kendisi ve başkaları, ya da dar görüşlerle iç gerçek arası çatışmaları söz konusudur. Çözümü kolay bir sorun değildir. Doğru uygulanan sakin bir tutarlılıkla pişmanlıklar önlenir. Yoldan çıkan diğer çatışma, kişiyi yorup etkisiz kılacaktır.

Beşinci sırada dokuz: Üst arkada hareketlenme, suç yok.

Üst arkanın kasılması, fikirleri derin inançlardan doğan kişilerin bu konulardaki katı kararlılığını düşündürür. Çevredekilerce bu durum kabullenilir. Ama görünürdeki kararlılık bazen sırf inatçılıktan da doğabilir. Çatışma beklenebilir.

Üstte altı: Ağız ve dilde hareketlenme.



Bu hareketlenme, konuşmaktan başka birşey olamaz. Dayanağı olmaksızın salt konuşmanın ne iyi ne kötü hiçbir etkisi yoktur.





32. HENG / Devamlılık


Bu hexagram, öncekiyle bağlantılıdır. Burada Chen yani en büyük oğul veya gökgürültüsü, Sun’un yani en büyük genç kız evlat, yumuşak rüzgâr, üstündedir. Aktif, pasifi yönlendirirken fırtına da doğal ortağı olan rüzgârla birleşir. Sürmesi olası, tutarlı bir ilişkiden söz edilmektedir.

Karar

Devamlılık: Başarı, hiç hata yok; yılmamak kazanç getirir. Amaçlar doğrultusunda ilerlemek yararlı.

Derin anlamda devamlılığa tutarlılık sonucu ulaşılır. Tıpkı sürekli ilerlemek için çabalarken bir yandan da Shiva’nın mahvettiği her dakika, arasındaki uçuruma köprüler kuran Vishnu’nun ölümsüz yaratıcı duygusu gibi hiç yılmama prensibi söz konusudur. Anlamın altını çizmek için yapılan yaşamsal arayışın yan ilkeleri de, kişideki güç ve mantıktır.

Görüntü

Gök gürültüsü ve rüzgâr, devamlılığı simgeler. Bu yüzden üstün kişi yolunu bir an olsun terk etmeden sabit ve sağlam kalmayı başarır.

İki göksel güç hep hareket halinde olsalar ve değişimlerini az gözlenebilir bir devamlılıkla farklılaştırsalar da, herşey gibi yaşamın kurallarına uyum gösterirler. Kişi, bunu özümsemeli ve farklılaşan koşullara ayak uydurmak için kimi zaman taktik ve tavırlarını değiştirse de çizdiği yola sadık kalmalıdır. Genellikle, gerçek devamlılık görünüşten anlaşılır.

Çizgiler

Altta altı: Kapışarak devamlılık peşinde koşmak sürekli şanssızlık doğurur. Kazanç yok

Yalnızca dikkatli, hassas ve becerildi çabalar devamlılık gösterecek sonuçlara ulaşır. Çirkin, beceriksiz ve heyecanlı girişimler, çok fazlayı amaçlayıp başarısızlıkla sonuçlanır. Kişi durumun doğasını sezmeli ve kendini ona göre ayarlamalıdır.

İkinci sırada dokuz: Suç yok oluyor.

Aşırı hevesler, hırslar ve gerçekleşmesi olanaksız dilekler dizginlenirse, kişi dengeli bir konuma ulaşıp zorluklardan kurtulabilir.

Üçüncü sırada dokuz: Karakterinde tutarlılık eksik olan kişi sürekli pişmanlık duyuyor.

Tutarsız davranışlar ve insanın kendini yeterince tanımaması çevresindekilerle çatışmasına neden olur. Küçük, çatışmalarsa kolayca büyüyebilir. Karar ve görüntünün tavsiyelerine kulak verin.

Dördüncü sırada dokuz: Gizlenmeli bir oyun oynanmıyor.

Oyunda saklanan olmadığına göre ayak ucunda sessizce yürümenin anlamı da yok. Tıpkı bunun gibi yanlış yolda yılmamak da anlamsız. Başka bir yaklaşımı denemelisiniz. Sıkıntı ve kayıp zamanı.

Beşinci sırada altı: Yılmayarak oluşturulan devamlılık. Koca için tehditkârken karısı için iyiye işarettir.

Erkek eğilirken kadın da tutucu olmalı ve iç gerçeklere sıkı sıkıya bağlanmalıdır. Tutarlı olun, yapaylık ve kurnazlıktan uzak durun.

Üstte altı: Heyecanın sürmesi, şanssızlık.

Fazla acele eden kişi kendini her zaman ya birkaç adım önde ya da birkaç dakika geride bulur. Acele edin ama önce kendi kendinizle barışmanın ve çevreye uyum sağlamanın bir yolunu bulun. Önemli görevler üstlenmeyin.





33. TUN / Geri çekilme


Ch’ien (orta yaşlı adam, lider) Ken (dağ, durağanlık) in üstünde olduğunda kendini dağlara vurmuş yalnız bir derviş anlaşılır. Zarar verebilecek koşulların geri çekilmeye zorladığı bir durum söz konusudur. Koşulları kabullenip, herkesten uzaklaşma ve vazgeçmeden söz edilir.

Karar

Geri çekilme: Başarı. Küçük olaylarda yılmamak kazançlı.

İki zayıf çizgi ile yükselen düşman güçler anlatır. Olgun kişi, kaçmadan yol vererek geri çekilir. Geri çekilmek, yalnızca yılmamak mümkünse yapıcı olabilir. Görüntü

Gökyüzüne uzanan dağ, geri çekilmeyi simgeler. Üstün kişiler başkalarıyla aralarına mesafe korken, bunu hiddetle değil asaletle yaparlar.

Göğe doğru tırmanan dağ resm’edilmiştir. Gök ise kendini yukarıya çeker. Bunun gibi tüm olgun kişiler onları rahatsız eden dış etkilerle aralarına kibarca bir mesafe koyarlar. Olumsuz duygular konusundaki uyarı özellikle önemlidir.

Çizgiler

Altta altı: Geriye çekilen kuyruk. Tehlike. Üstüne hiç görev almamaktan memnuniyet duyuyor.

«Kuyruk» düşmana en yakın konumda olduğundan, en fazla tehlike altında bulunan kısımdır. Zorluklar yakındır. Gerekirse kişi hemen geriye çekilmeli ve yeni bir sorumluluk altına girmemelidir.

İkinci sırada altı: Sarı oksitle bağlanmış, sımsıkı sarılıyor. Onu kimse koparamaz.

Sarı, öğle güneşinin rengi yani orta noktanın ve dengenin simgesidir. Oksit asla kırılmaz, bu yüzden görüntü, kendinden üstün meziyet, güç veya sarsılmaz prensiplere sahip birine, kopartılamayacak derecede bağlanmış kişiden söz eder. Olumlu bir durumdur. Sükûnet ve durağanlık yarar sağlar.

Üçüncü sırada dokuz: Karmaşık bir geri çekilme, tehlikeli ve üzücüdür. Hizmetkârlara iyi muamele etmek olumludur.

Geri çekilme sırasında ortaya çıkan karışıklıklar kişiyi sıkıntıya soktuklarından tehlikelidirler. Geciktirici güçlerle anlaşmaya varmak gereklidir, çünkü kişi böylece biraz hareket özgürlüğü kazanır. Beklenmeden gelmesi olası olsa da, yardım şu anda umulmalıdır.

Dördüncü sırada dokuz: İsteyerek yapılan geriye çekilme. Üstün kişi için iyiye işaret eder, ama daha aşağı konumlardakiler için tehlikelidir.

Çöküşü önlemek için tamamen vazgeçmek dışında fazla bir olasılık göze çarpmıyor. Zarif bir gerileme, kişinin gururunu hiç zedelemezken, pişmanlığın yol açtığı gerileme hem çevresinde hem de ruhunda derin zararlarla sonuçlanır.

Beşinci sırada dokuz: Hassaslıkla geri çekilme. Yılmamak iyiye işaret eder.

Geri çekilmek için doğru zamanı seçin ki herşey yolunda ve dostça gelişsin. Bu şekilde kişi aynı durumdaki olan diğerlerini de kendine çeker ve var olan bağları tamamen kopmaktan kurtarır. Şu anda yardım ve hatta terfi beklenebilir.

Üstte dokuz: Stratejinin belirlemiş olmasının getirdiği mutlulukla gerilemek Her yönden kazançlı.

Kişinin gerilerken içinde bulunduğu ruh halinden söz ediliyor. Kafasında gelecek planlamasını yapmış ve doğal olarak bu kesinlikten kazançlı çıkıyor. Uygunsa gerilemeli, sorumluluklar üstlenilecekse beklenmeli ve yerine oturmuş konularda başarı umulmalıdır.





34. TA CHUANG / Büyük Güç


Ch’ien (Gök)ün üstündeki Chen trigramı gökyüzünde gök gürültüsünü gösterir. Genç bir adamın (kuvvet, hareket) katkıları genç ve hayat dolu gücün doğal görüntüsüne ekleniyor. Yollardan birinde Ta Chung Tun’un tersidir ve burda karanlık düşman güçler yükselmektedirler. Diğerindeyse güçlü, yaratıcı güçler yukarı doğru hareket ederler. Koşullar elverdiğinde sonuçlar mükemmel olacak, fakat aşırılık ve gücün yanlış kullanımı tehlikeleri her zaman çok büyük.

Karar

Büyük Güç: Yılmamak kazançlı.

Büyük güç görüntüsü kendini açıklar niteliktedir, ama yazarlar önemli bir özelliğini eklemeyi ihmal etmemişlerdir. Bu özellik, büyük gücün dengelenmesine yöneliktir. Güç, kişinin doğru yolda kalabilmek için kendini kısıtlamaktan vazgeçmemesi veya onu doğru zamana saklayabilmek için yılmadan beklemesiyle dengelenir. Gücün hassasiyetle birleşmesi israf yerine kârlı sonuçlar elde edilmesinde büyük önem taşır.

Görüntü

Göğün yükseltilerindeki gökgürültüsü, Büyük gücü simgeler. Bu yüzden üstün kişi kurulu düzene karşı çıkmaz.

Gökgürültüsü göğe doğru ilerlemekte. İkisinin de hareketi yukarıya yönelik olduğundan uyum içindeler. Bu mutlu eğilim, doğru yoldan ayrılmaması yönünde idare edilmelidir. Doğru yol, kanun, yararlılık veya içimizdeki basit bir ses olabilir.

Çizgiler

Altta dokuz: Ayak parmaklarında güç. İlerleme kesinlikle şanssızlık getirir.

Ayak parmakları vücudun en mütevazi parçalarıdır. Ayakları yere vurmayla hiçbir ilerleme elde edilemez. Ani atılımlara direnmek gerekli. Çatışma, pişmanlık, sevilmezlik ve kötülük dönemi.

İkinci sırada dokuz: Yılmamak şans getiriyor.

Direniş yavaş yavaş erimekte, başarı olası gözüküyor. Uygun davranın, iç huzurunuzu koruyun ve geliştirin, bu şekilde başarıya ulaşacaksınız.

Üçüncü sırada dokuz: Üstün kişi gücünü kullanmazken onun altındaki kişi gücünü sonuna dek tüketir. Keçi, boynuzlarını çalılara vurup sıkıştı kaldı; ilerleme kötüye işarettir.

Kişi kaba kuvvet kullanırken, diğerleri beceriye baş vurur. Bu, gücün kötüye kullanımına ilişkin bir uyarıdır. Bir başka uyarı da gücün insanları küçültmesine aittir. Oysa güç tamamen anlaşılmalı ve kişinin bir parçası olmalıdır. Ancak o zaman doğal kazançlara ulaşılır. Çatışmalardan uzak durmalıdır.

Dördüncü sırada dokuz: Yılmamak şans getirir, suçlamalar yok olur. Dikenli çalılar yoldan çekilirler. Arabanın tekerlek çubuklarında bulunan güç.

Engeller yok olur: Başarı. Söz edilen çubuklar tek başlarına önemli olmasalar da dengeli bir kişi gibi her yönü aynı derecede etkilerler. Çalışmanın yeniden başlayacağı ve ilerlemenin olası olduğu bir dönem.

Altıncı sırada dokuz: İpini gevşetince keçisini kaybetmiştir. Suçlama yok

Yumuşak ve uysal etkiler, inatçı, saldırgan ve dar olanların yerini almıştır. Ama iç zayıflıktan söz edilir ve bu da sorumluluk üstlenmek isteyen veya takdir edilmeyi umanlar için olumsuzdur.

Üstte altı: Keçi, dikenli çalıya boynuz atar atmaz sıkışıp kalır. Hiç bir yerde ilerleme olasılığı yok. Kabullenmek iyiye işarettir.

Hayal, kibir ve inattan söz edilir. Bu tavrın sonucu karmaşa, çatışma ve hatta nefrettir. Yalnızca, tümüyle kabullenmeyle bu durum geçiştirilebilir.





35.CHIN /İlerleme


Güneş (li), günün başlangıcında toprağın (K’un) üstünde olduğunda artan etki, kolay ilerleme ve varlığı simgeler. Aynı durum kişilere uyarlandığında iki ayrı grup temsil edilir: Biri aktif, tutkulu ve ileri görüşlüyken diğeri pasif, kabullenici ve mantıklıdır. Uyarılar, toprağı terk eden güneş doğrultusunda ayrılığa, yanlış ilişkilere ve fazla aceleye yöneliktir.

Karar

İlerleme. Güçlü, zengin ve saygın asil pekçok atın armağanıyla şereflenir, kral onu günde üç kez kabul eder.

Doğal sembolizme uyan bir ilişkiden söz edilir. Yandaşlarının saygı duyduğu bu lider, görevlerine ve kralına karşı saygılıdır; bu yüzden kralınca şereflendirilir. Bağımsız ama uyumlu ve saygılı bir hizmetkârla adil ve anlayışlı bir efendi fikri vardır.

Görüntü

Toprağın üstünde yükselen güneş, ilerlemeyi simgeler. Üstün kişi, meziyetlerini parıldar hale getirir.

Günün ilk güneş ışıkları yükselirken ardını karanlık bırakarak tüm etrafı aydınlatır. Olgun kişiler de prensipsiz davranmaktan vazgeçerek kendilerine olan güveni ve meziyetlerini sağlamlaştırırlar.

Çizgiler

Altta altı: İlerleme engelleniyor. Yılmamak iyiye işarettir. Başkalarını etkilemekten aciz kişiler bu durumu sükunetle kabullenmeli.

Başkaları bize güvenmediği gibi belki biz de kendimize yeterince güvenmiyoruz. İlerlemenin yolu sakin bir ısrarlılıkta yatar.

İkinci sırada altı: Acı ve üzüntüyle ilerlerken yılmamak iyiye belirti. Ruhundaki yumuşaklık ve iyilik kişiye anneannesinden mirastır.

Statünüzün, gücünüzün veya güvendiklerinizin kaynağı yine kendinizsiniz. İlişkileriniz doğru ve sağlam kurulmuşsa karşınızdaki de yumuşayacaktır. Ayrıca üzüntüyle yumuşayan ısrarlılığınız size başka bir yol da açabilir. Uyumla sonuçlanacak zor bir dönem.

Üçüncü sırada altı: Etrafındakiler ona güveniyor; hiç suçu yok

Herkes hem fikir durumda ve bu ortak istek ve enerji birikimi kişinin kendi eksikliklerini görmesini engelliyor. Kaybetmek de mümkün ilerlemek de.

Dördüncü sırada dokuz: Azar azar ilerliyor, yılmamakta tehlike var. Kişi küçücük adımlarla koşturarak, hazinelerini gizleyerek çevresiyle yabancılaşır ve dışarıya yansıyan bu kişilik onu küçük düşürür. İlerleme zamanı değil. Çatışmaya girmek olası.

Beşinci sırada altı: Pişmanlık yok oluyor. Kazanç ve kayba fazla önem vermeyin. İlerleme, her yönde iyiye belirti ve kârlı.

Etkili ve yaratıcı bir konumdaysa, kişi ketum olmalıdır. Pişmanlıklar faydasızdır. Kişi durumunun mükemmel olduğunun ve hatta daha da ilerleyeceğinin ayrımına varmalıdır.

Üstte dokuz: Yalnızca şehrini cezalandırabilmek için boynuzlarını eğerek ilerlemekte. Zor koşulları fark etmek iyiye işarettir, zarar getirmez. Yılmamak pişmanlık doğurur ve uysallık, uyumu destekler.

Genellikle arkadaşlık ilişkileri karşılıklı prensiplerle belirlenir. Ama şu sıralarda doğru koşulların sağlanması için sert cezalardan bile kaçınılmamalı. Ancak gerekmedikçe saldırganlık yapmamalı.





36. MİNG I / Işığın Kararması


Burada trigramın konumu, Chin’in tersini gösteriyor. K’un yani toprak Li, yani güneş veya ışığın üstünde bulunuyor. Bu da gecenin yaklaşmasını veya ışığın kararmasını simgeliyor. Ayrıca negatif, düşman güçlerin ezici bir birikime ulaşması ve kişinin inançlarına zarar verecek hükmedici bir otoriteden de söz ediliyor. İlişkilerdeyse, size üzücü ve garip gelen pek çok şeyden çevreniz tamamen habersiz görünüyor,

Karar

Işığın Kararması Kişinin çıkarlarına ters düşen etkenler, yalnızca yılmamanın kârlı sonuçlar doğurabileceğini gösterirler.

Yeni aktiviteler, girişimci üzerinde yaralara neden olacak ve ancak az miktarda başarı kazandıracaklar. Kişinin ışığı yararlı bir parlaklık sağlıyorsa, onu tartının altına gizlemelidir. Eğer sağlamıyorsa, meziyetleri geliştirmek amacıyla durmadan çalışılmalıdır. Böylece bu dönemden bazı dersler alıp, harekete geçmek için uygun zaman kollanmalıdır.

Görüntü

Toprağın altına doğru batan güneş, ışığın kararmasını simgeler. Üstün kişi, meziyetleri parıldarken ışıltıyı gizleyerek çevresiyle uyum içinde kalmayı başarır.

Bilge kişi tedbirli, içine kapanık ve ölçülüdür. Ming I’nin söz ettiği düşman güçler çevredeyken dikkat çekmek, gösteriş yapmak, bu güçleri açıkça davet etmek olur.

Çizgiler

Altta dokuz: Kararmış ışık yorgun düşen kanatlarıyla uçmaya çabalar. Üstün kişi, geziler sırasında üç gün boyunca oruç tutar, ama gideceği yer bellidir. Efendisi onu aşağılayarak gülmüştür.

Tehlikeyi görmezden gelerek ondan kurtulduğunu sanan bir kişiden söz edilir. Karışık şansların dönemidir. Büyük girişimler başarısızlıkla sonuçlanacağından kişi geriler. Tüm zorluklara ve en yakınlarının bile alaylarına karşın daha büyük bir çabayla yolunda ilerlemelidir. Prensiplerine sadık kalmak daha büyük zorluklara yol açacaktır. Bazıları terfi ve ödüllere kavuşurken, zorluklardan kurtulamayanlar geri çekilmelidir.

İkinci sırada altı: Işığın kararması sol üst bacağını yaralar. Güçlü bir at onu kurtarmaya yardım eder. İyiye işaret.

Yukarıdaki sözlerden iki ayrı anlam çıkarılabilir: ya kişi yaralanmış, yardım almış, ya da yaralananın yardımına koşmuştur. Bu zor durumdan, benzer kafa yapısındaki insanların yardımıyla kurtulunabilir. Terfi zamanı.

Üçüncü sırada dokuz: Işığın av partisinin üzerinde kararması. Liderin ele geçmesi Tüm yanlışları hemen düzeltmeye kalkmayın. Belirtileri göz ardı eden kişi durmamış ve önemli bir simgeyi yaralamıştır. Bunun sonu gerçek tehlikedir. Belki zorlukların özüne inip onları etkisiz kılabilir ama bu, uzun vadede olacak bir iştir. Yolculuk veya çatışma zamanı.

Dördüncü sırada altı: Karanlığın içine soldan girer ve karanlığın kalbini kazanarak kapıdan kaçıverir.

Kişi sorun çıkarmadan çekilebilse de düşman güçleri tanıyarak tehlikenin ciddiyetini kavrar. Başkalarından yardım geliyor ama bunun yanı sıra başka sorunlar da mevcut.

Beşinci sırada altı: Prens Chi’nin kararmış ışığı .Yolunuzdan şaşmayın.

Prens, Hamlet’i andıran bir karakterdir. Yozlaşmış ve kötü bir krala aile ilişkileriyle bağlıdır. Böylece deli taklidi yaparak, etrafındaki kötülük azalsa da kaçar gider. Çıkarılması gereken düşünce, kişinin kendini sıkarak aktif ama kabullenir kalması düşüncesidir.

Üstte altı: Işık yok tamamen karanlık Önce göğe yükseldi, sonra toprağın derinliklerine gömüldü.

Karanlık güç, doruk noktasına vardıktan sonra tökezler. Kişiyi güçsüz bırakmış olabilir ama artık acılar son bulmuştur. Uzun zaman önce yerine oturttuğunuz şeyleri kaybetmekten veya ilerlemiş bir noktada karşılaşabileceğiniz zorluklardan kaçının.





37. CHIA JEN / Aile


Çizgilerde bir aile yapısı görülmektedir. Yin veya yang çizgileriyle belirtilen aile üyeleri, hexagramdaki doğru eşleriyle ilişki içindedirler. Yani doğru ilişkiler, ortaklık, sorumluluk ve uyumlu tavırlardan söz edilmektedir.

Karar

Aile. Kadınsı bir süreklilik, kazançlıdır.

Doğru tavırlar benimsendiğinde aile yapısı da gücünü yitirmez ve uyumlu bir toplum yaratılmasında rol oynar. Ana birleşim erkek ve karısınınkidir. Bu birlikteliği kadının bağlılığı ve sarsılmaz sadakati sürdürür. O yüzden evliliğin ve toplumun kurucusu kadındır.

Görüntü.

Ateşten esen rüzgâr aileyi simgeler. Üstün kişinin nutuğu içerikli, yaşama biçimiyse kalıcı olmalıdır.

Ailenin dışa dönük gücü erkektir. Benzine ihtiyaç duyan alev gibi onun da söylediklerinin dayandığı ilkeler olmalıdır. Hareketleri de sözlerini desteklemelidir ki etkili kalsınlar.

Çizgiler

Altta dokuz: Ailesi için kurallar koyar. Pişmanlıklar yok olur.

Belirlenmiş sorumluluklar ve belirli bir otoriteyle harekete geçen kişi özellikle, başta gücü sıkı ve doğru bir şekilde denemelidir. Önceleri zor olsa da ancak böylelikle statü kazanılır. Mutsuzluğun yok olduğu, terfi, ilerleme ve takdirin beklendiği bir dönemdir.

İkinci sırada altı: Kadın görevlerini yapmalı ve yemek pişirmelidir. Yılmamak iyiye işarettir.

İlerleme ve başarı zamanı. Kişi çevresinin getirdiği sosyal ve vicdanî koşullar doğrultusunda sorumluluklarına uymalıdır. Sessizce ve doğrulukla azim göstermek üzerinde basılarak durulmuştur.

Üçüncü sırada dokuz: Aile kavgalarında fazla katılık sonradan pişmanlık doğurur. Sohbet eden kadın ve çocuklar utandırıyorlar. Tehlikeye karşın iyiye belirti.

Baba doğruya gösterirken katı olmalı ama aşırıya kaçmamalıdır. Tabii fazla yumuşak davranmaktansa fazla katılık her zaman tercih edilmelidir. Kişi özgür veya kısıtlı çevreler arasında bir seçim yaparsa kısıtlanmayı seçmelidir. Kötü alışkanlıklara doğru bir eğilim gözlenmektedir.

Dördüncü sırada altı: Kadın aileyi zenginleştirir. Çok iyiye işaret.

Varlık ve takdirden söz edilir. Kadın ev işlerinin başındadır; maddi sorumluluklarla beceri ve uyumla uğraşır.

Beşinci sırada dokuz: Kral, etkisini tüm aileye yayar. Heyecana gerek yok Şans.

Baba, ailesini bir kralmış gibi sevgi ve meziyetle yönetmelidir. Daha geniş bir çevrede böyle bir insan herkesin saygı ve güvenini kazanır. Başkalarının yardımıyla kazanç sağlanan bir dönem.

Üstte dokuz: İçtenliği şereflendirilmiştir. Sonunda şans vardır.

Ödül, takdir ve genel başarı zamanıdır. Toplumda ailenin düzeni aile reisine bağlıdır. Bu yüzden sorumluluklarının ve etkisinin bilincine vararak ona göre davranmalıdır.





38. K’UEİ/ Çekimserlik ve Kopukluk


Li (alevler) ve Tui (aşağıda göle) hiçbir ortak noktaya sahip değildirler. Alevlerin eğilimi yukarı, suyunkiyse aşağı doğrudur. Bu yüzden bir uyumsuzluk ve kopukluk durumu belirir ve çatışmaya yol açabilir.

Karar

Kopukluk. Önemsiz durumlarda, başarı.

Yaratıcı hiçbir bileşim göstermeyen bir duruma daha geniş bir bakış açısıyla bakıldığında, bir araya geldiklerinde yaratıcı olabilecek zıt öğeler yakalanabilir. Bu durum kişinin içinde de ortaya çıkabilir. Fakat bazı pratik engeller, yalnızca önemsiz başarılar elde etmeye elverir.

Görüntü

Gölün üstündeki ateş tarafsızlığı ve çekimserliği simgeler. Böylece kalabalığın arasındaki bilge kişi bireyselliği keşfeder.

Ateş ve su kendi doğalarını hep korurlarsa da birliktelikleri, birbirlerini yok etmeleriyle sonuçlanır. Bilge bir kişi, günün havasına göre değil, kendi standardlarına göre davranmalıdır. Kişinin bazen iyiye doğru nasıl bir değişim göstereceğinden de söz edilir. Yapayalnızken veya birşeylerle, birileriyle çatışırken başkalarına karşı daha cömert olmalı ama birey olarak da kendine saygı duymalıdır.

Çizgiler

Altta dokuz: Atını yitirirsen, sakın onu izleme, kendiliğinden dönecektir. Kötü kişilere rastlarsan tavırlarına dikkat et. Suçlama yok.

Kaybolanı yerine koymaya çalışma, eğer dönmesi uygunsa dönecektir. Şu anda kişi, kötü koşul ve insanlara, çekimser kalarak ve yalnızca düşüncesiz hatalardan kaçınarak göğüs germelidir. Peşinden ilerlemenin geleceği bir duraksama dönemi.

İkinci sırada dokuz: Arka sokaklardan birinde lorduyla karşılaşır. Hata yok

Anlaşmazlıklar yüzünden insanlar arası alışılmış yakınlık eksilmiştir. Belki bir antlaşmaya varmak veya rastlantı sonucu karşılaşmak gereklidir. Başkaları yoluyla kazanılan başarı olası.

Üçüncü sırada altı: Arabanın ve öküzlerin zorla durdurulduğunu, adamın saçlarının ve burnunun kesildiğini görür. Kötü bir başlangıcı iyi bir son izleyecek

Karışık, tehlikeli engelleri uyum izleyecektir. Kişi herşeyin ters gittiğini düşünmektedir. Doğru olana tutunun; şans yakında şanssızlığı alt edecektir.

Dördüncü sırada dokuz: Çatışma sonucu yalnız kalan kişi kendi kadar azimli, güçlü bir adamla tanışır. Tehlike sürüyor ama davranışlarda bir hata yok.

Yapayalnız kalmışken bile uygun bir ortağın yardımıyla yalnızlığın getirdiği sorunlardan kurtulabilinir. Böyle bir ilişkide bazı kasıtlamalar vardır. Başkalarından yardım gelebilir, sorunların ertesinde uyum yeniden yakalanır.

Beşinci sırada altı: Bir ilişkiye dişleriyle bağlanmış. Böylesi bir yardım eşliğinde kişi nasıl hataya düşebilir ki?

Bir yabancılaşma dönemi ve bunu bir akraba ruhunun ortaya çıkmasının izlemesi. Bu güçle birleşmek, eğer ilişki samimiyse kazançlı olabilir.

Üstte dokuz: Çatışma sonucu yapayalnız kalmışken pisliğe bulanmış bir domuzla, arabadaki şeytanları görür. Yayını gerer ve sonra onu yanına bırakır. O bir saldırgan değildir. İlerleme ve hafif bir yağmur yağışı. Şans.

Yanlışlıkla bir yaklaşıma inanmak, saldırganlık, soğukkanlılık ve güvenilmezliği gösterir. Kabullenmek gereklidir. Gerginlik bir kez geçtikten sonra herşeyin yolunda olduğu görülecektir. Doğru bir tavırla sorunlar hafifleyecek.





39. CHIEN/Engelleme


Hexagram, zorluk, tehlike veya engelleme anlamına gelir. K’an (su), Ken (dağ)’ın üstündedir. Bu durum köylerin ve ekinlerin üstüne boşalabilecek geçici bir gölü simgeler. İleride K’an, yani bir uçurum görüntüsü vardır ve geride dağ, tehlike ve hareket zorluğu anlamına gelir.

Karar

Engelleme. Güney-batı kârlıyken kuzey-doğu değil. Büyük adamı ziyaret yararlı. Yılmamak iyiyi işaret eder.

Güney-doğu, K’un (düzlük) trigramıyla bağlıdır. K’un’da, suyun tehlikeli gücü toplumun yararına evcilleştirilir. Daha yüksek bir otorite (bu yaşayan bir kişi, kurallar grubu veya bir ideal olabilir) lideri kaçmak zorunda kalabilir. Uyumlu tavrınızdan vazgeçmeyin ve güncel, yararsız çözümlere kapılmayın.

Görüntü

Doğudaki su engellemeyi simgeler. Üstün kişi dikkatini içine yönelterek meziyetlerini geliştirir.

Çoğu kez zorluklar sırasında karşılaştığımız sevimsiz durumlar, kendi tepkilerimizin sonucudur. İşleri gereksiz telaşla yoluna koymaya çalışmak yerine hassasiyetimizi geliştirmeli ve uyumu yaratacak bir tavırdan ayrılmamalıyız.

Çizgiler

Altta altı: İlerleme engellemeleri, gerilemeyse övgüleri beraberinde getirir.

Şimdi ileri doğru harekete geçmek yang yani zor yoldur. Kişi bunu başarabilecek gibiyse sorun yok. Yerinde kalmaksa yin, yani yumuşak ve kolay yoldur. Gerçekçi olanı seçmek önemlidir. Şansın etkisi fazla değildir, o yüzden yeni görevler üstlenmemelidir.

İkinci sırada altı: Kralın habercisi pekçok engelle karşılaşıyor. Hiçbir suçu yok.

Zorluklarla çevrildiğinde genelde kişi geri çekilir. Fakat kişinin tüm varlığını bu işe koyması ve tüm zorlukları göğüslemesi gerekmektedir.

Üçüncü sırada dokuz: ilerleme, engellemeleri beraberinde getirdiğinden geriler.

Kişi ilerlemeyi istese de istemese de başkalarına bağlı oluşumuz kişisel karar vermemizi önleyebilir. Tedbirli davranmak ve yararlı ortaklıklara girmek gereklidir. Terfi olasıdır.

Dördüncü sırada altı: İlerleme, engellemeleri beraberinde getirir. Gerileme, sağlıklı ortaklıklar anlamına gelir.

Desteğin değerini bilmemek, kişisel gücü gözde büyütmek ve sorunlara karışmakta büyük tehlike vardır. En iyisi, desteği sağlamlaştırmak ve uygun zamanı kollamaktır. Tedbirli ve mütevazi olun, şansı yakalayacaksınız.

Beşinci sırada dokuz: Korkunç zorluklarla savaşırken dostları yardımına koşuyor.

Problemler, aşılması olanaksız görünseler de harekete geçmek gerekiyor. Kişinin sorumluluk duygusu, diğerlerini de ona çekecek. Belki de çabalar bir başkasının sorununun çözümünde harcanacak. Herşey yoluna girecek. Yardım ve şanstan söz ediliyor.

Üstte altı: İlerlemek engellemeleri, gerilemeyse olumlu koşulları beraberinde getiriyor. Büyük adamı ziyaret etmek kazançlı.

Kişinin en çok istediği şey, bu sevimsiz sorunlara karışmamaktır. Ama problemler sanki kişiyi zorla kendilerine çekiyorlar. Bu durumda yapılacak en iyi şey, durumla bencil olmayan bir tavırla yüzleşmek. Bir otoritenin, gücün veya mantığın yardımına baş vurun. İlerleme ve takdir dönemi.





40. HSIEH/Özgürlük


Bu hexagram, Chien’in üzüntülerinden kurtulmayı simgeler. İlkbahar veya erken sabah saatleri anlatılmaktadır. Her ikisi de yeni bir yaşam veya sıkı çalışma fırsatlarından söz ederler. Kurtuluş veya başarı işaretleri fazla rahatlamaya yol açabilir veya önceki sorunlar yüzünden ara verilen aktivitelere yeniden başlanabilir. İleri görüşlü olun.

Karar

Özgürlük. Güney, batı kazançlı. Yapacak birşey kalmadıysa geri dönüş uygundur. Hâlâ yapacak şeyler varsa acele etmelidir.

Güney doğu, insan hareketinin olduğu bir düzlüğü simgelediğine göre koşullar normale dönüyor. Bir an önce herşey yoluna konmalı ve aşırdığa ya da fazla hevese dikkat edilmelidir. Zamana ayak uydurarak ilerlemek için tetikte olmalıdır.Görüntü

Yağmurun izlediği gökgürültüsü, özgürlüğe kavuşmayı simgeler. Üstün kişi, hataları affeder ve tutkuyla hataya düşme konusuna eğilir. Baskıdan kurtuluş gökgürültülü fırtınaları izler. Bunun gibi, hataları affetmek de durumu düzeltir. Bu hexagram, Zen Budist’in koan’ını veya savaş sanatlarındaki kumite deneyimini simgeler. İkisinde de düşünsel acı ve karmaşayı yoğun bir açıklık izler. Kişi büyük bir görev üstlenmeden önce bu açıklığa sahip olmalıdır.

Çizgiler

Altta altı: Hiçbir suçlama yok

Geçmişteki zorluklara iyi göğüs geren kişiyi barış beklemektedir. Yeni projelere veya rekabetlere girilecekse başarı umulabilir.

İkinci sırada dokuz: Avda üç tilki öldürür ve altın oklar kazanır. Yılmazsa şansı yakalar.

Tilkiler kurnazlığı veya içten olmayan kişileri simgelerken, sarı yani sıradanlığın veya doğruluğun rengi, düz uçan okların görüntüsüyle birleşerek, ölçülüp biçilmiş veya doğrudan yapılan hareketten sözeder. Kişisel hizmet ve becerileri, kişiye daha fazla ölçüp tartmasını gerektiren bir pozisyon kazandırmıştır. Terfi ve kazanç zamanı.

Üçüncü sırada altı: Sırtında tüm değerli malları olsa da yolculuk ettiği arabaya hırsızları davet eder. Böyle devam etmesi pişmanlığa yol açar.

Zor koşullardan kaçıp, geçmişin yükünü taşıtır. Kişi, havalara girip fazla gevşeyebilir. Her ne kadar durum olumlu gözükse de, siz gene de dikkatli ve doğru davranın.





Dördüncü sırada dokuz: Ayak baş parmağınızı bırakın gitsin. Arkadaşınız geldiğinde ona güvenebilirsiniz.

Ayak baş parmağı, üstün birine bağlanmış, daha seviyesiz ve güvenilmez bir kişiyi simgeler. Bu kötü etkiden kurtulunmazsa gelecekteki şans yitirilecektir.

Beşinci sırada altı: Özgürlüğüne kavuşmak üstün kişiye şans getirir. Böylece altındakilerin güvenini kazanır.

Her ne anlamda olursa olsun özgürlüğe kavuşmak çaba ister. İç çözümlerin, önemli atılımların ve doğru davranılırsa başarının zamanıdır.

Üstte altı: Prens, duvarın üstündeki avcı kuşu vurur. Her yönden kazançlı.

Avcı kuş, kötü bir tavrı ya da hakketmediği önemi kazanmış ve hemen saf dışı bırakılması gereken seviyesiz kişiyi simgeler.

Bu hayati durumda harekete geçmeden önce çok iyi düşünülmelidir. Terfi, takdir ve başarı zamanı.





41. SUN / Düşüş, Eksilme


Ken, yani dağ, Tui’nin yani gölün üstünde olduğunda düşüşü ve hatta kaybı simgeler; tıpkı suyun içine batan dağ etekleri gibi. Fakat bir yan azalırken, diğer yan artmaktadır. Bir adamın kaybı diğerinin kazancıdır. Sun’un içeriği bu zamana uyabilmeyi de kapsar.

Karar

İçtenlikle azalmada büyük şans vardır. Hata yok, devam edebilirsiniz, ilerlemek kazançlı. Nasıl ilerlemeli? İki kase pirinç feda edilerek

Zamana karşı konamayacağını anlamak hayati önem taşır. Sadelik ve mütevazilik doğru tavırlardır. Bu basit anlayışla kişi pekçok şey kazanabilir. İki kase pirincin feda edilmesi, eğer içtense en küçük jestlerin bile işe yarayacağını anlatır.

Görüntü

Dağın eteklerindeki göl, azalmayı simgeler. Üstün kişi de hiddetini dizginler ve isteklerini kontrol eder.

Dağ yani inatçılık, sertlik ve hatta hiddet, kendini neşe ve mutluluk gölünün içinde bulur. Sertliğin yavaş yavaş çözülmesi neşeyle sonuçlanır. Buharlaşarak dağ tepelerine yararlı nemi veren göl, isterik neşe ve çılgınlığı da önler. Üzüntünün hiçbir yararı yoktur. Kişi dostlarını, ortak noktalarını yitirebilir ama değerlerini yeniden gözden geçirerek karakterinde tahmin edilemeyecek gelişmeler kaydedebilir.

Çizgiler

Altta dokuz: İş biter bitmez aceleyle gitmekte hata yoktur. Ama azalmanın ne yönde olacağını iyi tartın.

İşini tek başına sürdüremeyen birine yardım eden kişiden söz edilir. Ama yardımcı kendini bu işe fazla kaptırdıysa ve yardımı zolayıcı boyutlardaysa, her iki taraf da bu durumdan zarar görebilir. Başkalarına yardım ve bu yardımın takdir edilme zamanı.

İkinci sırada dokuz: Yılmamak kazançlı ama ilerlemek tehditkâr. Kişi, kendini aşağılamadan, başkalarına yararlı olmalıdır.

Bu aralar ne ilerlemeli ne de ileriye dönük plan yapmalıdır. İstek ve prensiplerine ters düşen bir konuda yer





alacak veya baskı altında kalacak bir kişiden söz edilmektedir. Öncelikle bütünlüğünüzü ve dürüstlüğünüzü koruyun, çünkü bunu yitirdiğinizde ne kendinize ne de çevrenize bir yararınız dokunur.

Üçüncü sırada altı: Üç kişi birlikte yürürken birini yitirirler. Tek başına yürüyen kişi bir dostluk kurar.

Üç kişi olanaksız bir üçgen oluşturduğundan biri grubu terk etmelidir. Fakat ayrılan bu kişi de yeni bir ilişkiye girecektir. Başkalarından yardım görülebilir.

Dördüncü sırada altı: Kusurlarını azaltırsa, bir diğeri onun için mutluluktan uçacaktır. Hiç hata yoktur.

İnsanların hiç zorlanmadan yardıma hevesli oldukları, kötü zamanların unutulup gittiği bir dönemdir.

Beşinci sırada altı: Fazlasıyla zenginleştiğini on çift kaplumbağa bile inkâr edemez. Müthiş olumlu belirtiler.

Doğal bir şans dönemi. Eski Çin’de kılavuz olarak kullanılan kaplumbağalar bile bunu yadsımıyor.

Üstte dokuz: Başkaları için azalmaya yol açmayan kişisel artışta suç yoktur. Yılmamak iyiye belirtidir. İlerlemek kazançlıdır. Evini terk ettikten sonra, kişi her klanda destekçiler bulmaktadır.

Başkalarını sömürmeden olağanüstü bir başarıya ulaşan kişiden söz edilir. Bencillikten doğmadığı için paylaşılabilir bir başarıdır. Meziyetleri, nereye giderse gitsin yardım görmesini sağlamaktadır. Takdir, saygı ve genel bir başarı beklenebilir.





42.I / Artış


I, açan çiçek ve bitkilerle dolu, gösterişli bir ormandan söz eder. Yukarda Sun ve aşağıda yükselen güç anlamına gelen Chen’in bulunmasıyla oluşmuştur. Üst trigramın alt çizgisi de bir yin veya zayıf çizgiye yol vermek için çekilmiştir. Bu durum güçlünün ilgisini ve hizmetini anlatır. Bu tip kişisel yararlılıklar çok olumlu belirtilerdir.

Karar

Artış. Atılıma geçmek ve engin suları aşmak kazançlı

Artış dönemi fazla uzun sürmeyecek, onun için zaman yitirmeden girişimde bulunmalı. Bu durum büyük, tehlikeli girişimler için bile söz konusu.

Görüntü

Rüzgâr ve gök gürültüsünün birbirini tamamlaması artışı simgeler. Üstün kişi, iyiyi gözlemleyerek onun peşinden gider, kötüyü gözlemleyerek düzeltmeye çalışır.

I’nin ikili bir yönü olsa da, Sun’un üstündeki gerilim azalmakta ve burada artış ve ilerlemededir. Kişi, şansının değerini bilmelidir. Kimi ilişkilerde taraflardan birinin kendini cömert sanması, ama aslında diğerinin fedakâr desteğinden bencilce yararlanmasından söz edilir. Uyanıklık ve kendini sınama tavsiye edilir.

Çizgiler

Altta dokuz: Büyük görevler üstlenmek kâr getirecektir. Hiç hatasız pek olumlu belirtiler gözlenir.

Belki başkalarının pahasına çok büyük şansa sahip kişi, bu fırsatı başarıya ulaşmak için iyi değerlendirmelidir. Beklenen başarı müthiştir.

İkinci sırada altı: Çok zenginleşmiştir, bunu on çift kaplumbağa bile inkâr edemez. Devam etmek ve yılmamak iyiye belirtidir. Kral onu Bütünlüğün kutsal kürsüsünde onurlandım. Şans.

Beklenen yardım ve şansa bazı engellemeler olasıdır. Fakat on çift kaplumbağa kabuğu, yani kılavuzların belirttiği gibi, şans kişiden yanadır. En yüksek katta şereflendirilmenin anlamı, kişinin iyiliğe olan içten aşkının doğurduğu başarıdır.

Üçüncü sırada altı: Şanssız koşulların yol açtığı artış. Suç aranmamalı. Kişi eğer içtense orta yolu seçer ve sonunda tıpkı resmi mührü taşıyan biri gibi olur.

Başarı ve yeni sorumluluklar zamanı. Cömert bir jest veya yardım, armağanlarla sonuçlanır. Olgun kişiler zamanın getirdikleriyle uyum içinde olurlar ve hareketleri doğal bir yaptırıma sahiptir.

Dördüncü sırada altı: Orta yoldan ayrılmazsa, prens bile onun tavsiyelerine sığınır. Güvenirlilik kazançlıdır, ana paranın yeniden düzenlenmesinde bile.

Güvenilen bir kişi, bu durumdan faydalanmaya çalışmamalıdır. Büyük bir görev üstlendiğinde zamanın getirdiği koşullara uygun davranmalıdır. Hareketli, taze sorumluluklar ve başarılı fırsatlar dönemidir.

Beşinci sırada dokuz: İyi niyetli içtenlik hiçbirşey talep etmez. Çok olumlu belirtiler. Kuşkusuz, insanlar böylesi iyiliğe güven duyarlar.

İçten iyilik, ödül veya takdir beklemez. Kişisel ilerleme, terfi, artan sorumluluklar ve başarılı fırsatlar dönemidir.

Üstte dokuz: Kimse adına artış yok, kişi birisinden dayak yiyor. Kalbi devamlı değişkenlik gösteriyor. Tehditkâr bir durum.



Sevgisizlik, hakaret, ceza ve kayıp dönemi. Şansına sığınıp görevlerini ihmal eden kişi, çevresiyle yabancılaşır, yapayalnız bırakılır ve aşağılanır. Prensipleri doğru olsa da hareketleri bunları yansıtmamaktadır. Sakin ve değerlendirmeci bir tutum tavsiye edilir.





43. KUAİ / Kararlılık


Bu hexagram bir karan veya uzun bir gerilim döneminden sıyrılmayı anlatır. Tui (göl)nin Ch’ien (cennet)in üstünde olmasıyla oluşan bulut patlaması bunun simgesidir. Ayrıca seviyesiz kişilerin toprak yitirmeye başlamalarından da söz edilir. Söz konusu güç, büyük iyilikler yaratabileceği gibi heryerde tatsızlık ve uyumsuzluklara da yol açabilir. Kuai’in tavsiyesi enerjinin nasıl kanalize edileceği yolundadır.

Karar

Kararlılık. Konu en yüksek mahkemelerde ciddiyetle tartışılmalı. Tehlike. Halk bundan haberdar olmalı. Hiçbir güç yarar sağlamaz. Yarar, ilerlemededir.

En küçük kusurlar bile düzeltilmeli. Bunun için katılık ve kararlılık gerekli. Stratejik olarak akılcı gözükmese de kişi dürüst ve açık olmalı. Her türlü yardım gözden geçirilmeli ama ateşe ateşle saldırılmamalı. Düşman güçler alçak bir noktadalar.

Görüntü

Göl, taşma noktasına, göğe ulaşmıştır. Kararlılığın simgesi Üstün kişi altındaki varlığı dağıtır ve armağanların kullanılmasını sağlar.

Koşulların veya söz konusu kişinin güçlü, etkili olduğu kesindir. Şartlar değişecektir. Merkezdeki kişinin tavrına veya çevresindekilerin ona beslediği hislere göre iyi veya kötü sonuçlar doğacaktır. Tüm kazançları kayıplar izler, bu yüzden olgun kişi zenginliğim paylaşır ve hiç yalnız kalmaz.

Çizgiler

Altta dokuz: İlerleyen ayak parmaklarındaki güç. Beceriksizce atılım yapmaya çalışanlar hataya düşer ve hiç ilerleme kaydedemezler.

Giriştiği görevi kaldıramayacak düzeyde olan kişi, yalnızca sorun yaratabilir. Alçakgönüllülüğün eksikliği çatışmalara yol açar.

İkinci sırada dokuz: Panik içinde çığlıklar atar. Beklenemeyene karşı silahlanır. Sakin, korkmadan.

Kararlılık için hassaslık ve tedbirlilik gerekir. Beklenmeyeni bile bekleyin, çünkü tehlikeli bir durum söz konusu. Sessiz, çalışkan insanlar kazanacaklar. Çıkarılacak ders şudur: Mantık ve sorgulama, tutkudan ağır basmalıdırlar.

Üçüncü sırada dokuz: Kişinin yüzüne karşı güç gösterisi yapmak tehditkâr bir durum oluşturur. Üstün kişi kararlı adımlarla bir başına yağmur altında yürür. Sele kapılır, herkesçe nefret edilir. Ama sonuçta o kazanır.

Başkalarıyla tatsızlığın yaşanacağı bir dönem. Fakat sarsılmaz, doğru davranışlarla şans yakalanacak.

Dördüncü sırada dokuz: Bacaklarından sarkan derilerle pek zor yürüyor. Biraz koyun gibi olsa utanç kaybolacaktı. Ama bu sözlere kulakları tıkalı.

Kişi sabırsız, sabit fikirli ve önündeki zorlukları farkedemeyecek denli inatçı. Yalnız uyanlara kulak vererek ve hassas davranarak kazanç sağlayabilir, ama inatçılık sanki onu sağır etmiş.

Beşinci sırada dokuz: Isırgan otlarını temizlemek sağlamlık gerektirir. Orta yolda hata yoktur.

Kötülükle yapılan mücadele asla bitmez ve kişi kötülüğün varlığını kabul etmelidir. Bu kabullenmeyi, kötülüğe gerektiğinden fazla yalınlaşmaya vardırmamalıyız. Sağlam ve prensipli kalın. Budizm’in Orta Yolu idealdir ve kişi yalnız iyiyi geliştirmelidir. Kötüyle savaşırken onunla birlikte iyiliği de yok etmekten kaçınılmalıdır. Zorluklar sonrasında başarı elde edilecek.

Üstte altı: Hiçbir yardım çağrısı yok. Tehditkâr.

Yeni projeler desteklenmiyor. Çatışmalar, tatsızlıklar ve aile içi karmaşadan söz ediliyor. Çıkarılacak ders: Tam amaçlara ulaşıldığı sanılırken ortaya çıkan olumsuz güçler herşeyi yok edebilirler. Buna karşı tedbirli olmak büyük önem taşır.





44. KOU / Karşılaşma


Zayıf bir öge görünüşte zararsız, ama tehlikeli bir olaya karşı uyarır. Ch’ien, kudretli bir güç, yukarda Sun yani dişi ve içeri sızan güçle karşılaşır. Bu durum bir lideri, otoriteyi veya dengeli, güçlü bir durumu anlatan erkek öğesinin zayıf ama etkili bir başka öge tarafından etkilenmesinden söz eder. Kou, kısa vadeli projelerin yanındadır.

Karar

Karşılaşmayı kışkırtmak. Kız ısrarcı ve zorlayıcı. Onunla evlenmemeli.

Zayıf öge dikkat çekiyor. Seviyesiz kişiler bu şekilde konumlarını yükseltirler. Bir aldatmaca veya başka sebepler yoksa durum gerçekten mutlu olabilir ama bunun için derin meziyetlere ve sağduyuya ihtiyaç vardır.

Görüntü

Cennetin altında esen rüzgâr, kışkırtıcı karşlaşmayı simgeler. Prens duyuruları yapar ve onları dünyanın en uzak köşelerine dek yayar.

Burada rüzgâr, yaratıcı etkileri çevreye yaymaktadır. Organizasyondan ve büyük aktivitelerden söz edilir. Uyarı, pek gözlenmeyen alçakgönüllülük ve kişiyi çevreleyen değişken güçlere karşı gösterilmeyen hassasiyete yöneliktir.

Çizgiler

Altta altı: Kişi, metal bir fren gibi kontrol edilmeli. Yılmamak iyiye işaret eder. İlerlemek tehditkâr. Küçük bir domuzun saldırganlığı bile yıkıcı.

Planlanmamış bir istek veya içeri sızan önemsiz bir öğe bile zarar yaratmadan önce kontrol edilmeli. Bu kontrol sürmeli. Sakin kişilere yarar getirebilse de ilerlememek daha olumludur.

İkinci sırada dokuz: Bir kaptaki balık Hiç suçlama yok Misafir için kazanç söz konusu değil.

Seviyesiz veya tehlikeli bir unsur kontrol altında tutulmalı ve kişinin sevdikleri veya saydıklarıyla aynı ortamda bulunmaması sağlanmalıdır. Yardım ve terfi dönemi.

Üçüncü sırada dokuz: Bacaklarından sarkan derilerle pek zor yürüyor. Tehlikeden haberdar olunduğu sürece bunda fazla zarar yok

Zayıf veya seviyesiz unsurların etkisinde kalma tehlikesi bir şekilde önleniyor. Sağduyu, tehlikeleri uzaklaştırır. Sakin yaşayan kişiler dışındaki insanlar için tehlike söz konusu.

Dördüncü sırada dokuz: Kapta balık yok Şanssızlık

Kişi şu anda çekilmekte olan seviyesiz unsurlarca baştan çıkarılmıştır. Belki onlarla yabanlaşmamak için bu unsurlara katlanmak gerekli. Çatışma ve cinayetten söz ediliyor.

Beşinci sırada dokuz: Ağacın yaprakları arasında bir kavun yatmaktadır. İhtişam gizlidir. Cennetin kutsaması söz konusu.

Kolay çürüyen, kışkırtıcı ve yapraklarla korunan bir meyva görüntüsü. Olgun kişi, zayıf ve kendinden aşağı unsurlara karşı sabır gösterir ve onlara önem verir. Diğerlerini de meziyet gösterileriyle rahatsız etmez. Yumuşak insanlardan, tutarlı, eleştirici olmayan bir tavırla kazanç sağlanır. Yardım ve takdir zamanı.

Üstte dokuz: Eğik boynuzlarla karşılaşma. Pişmanlık olsa da hata yok.

Kişi kendini seviyesiz veya kötü öğelerden ayırmıştır ama fevri, saldırgan tutumu sonucu horlanmıştır. Bütünleşme ihtiyacını anlayın. Zorluk ve büyük sorumluluk dönemi.





45. TS’Uİ/Anlaşma


Tui (göl), K’un(toprak)un üstünde olduğunda tek bir kütlede toplanmakta olan su anlaşılır. Bu Pi, yani sekizinci hexagramla çelişki içindedir, çünkü Pi daha dengeli bir durumu simgeler. Anlaşma içinde toplanan insanlardan söz edilirken karışıklığa karşı uyarı da verilir. Kalıcı ve dengeli koşullar yaratma zamanıdır.

Karar

Anlaşma içinde başarı. Kral tapınağa gider, büyük adamı görmek başarı getirir. Yılmamak kazançlıdır. Yapılan teklifler şans kazandırır. Görev üstlenmek kârlıdır.

Toplumlar anlaşmaya vararak, uyumlu davranarak kalkınır. Anlaşmanın avantajları her liderin yaptığı tekliflerle artar. Grubun gereksinimleri kişinin davranışlarının altını çizmekten geçer. Ts’ui’nin derin anlamı merkezden geçer, merkez mutlaka lider gözüken kişi değil, bazen de kârlı birliktelikleri yönlendiren rehber güçlerdir.

Görüntü

Toprakta biriken göl, anlaşmayı simgeler. Üstün kişi beklenmeyene karşı silahlarını hazırlamıştır.

Toprağın koynundaki gölün kabarıp taşma tehlikesi, belirebilecek ani tehlikeleri simgeler. Görünüşte uyum sağlanmış olsa da, bu tehlike grubun içinden veya dışından gelebilir.

Çizgiler

Altta altı: İçtenlik, eğer tamamlanmazsa önce anlaşma sonra karmaşa getirir. Önce çığlık atar sonra bir el sıkar ve mutlulukla gülümseyebilir. Merak etmeyin; hata yok.

Gerçekten de bir lidere gereksinim vardır. Zaten amaç ve gücün merkezi olan, uygun bir kişi vardır ve ona yaklaşılmalıdır. Grup, gereksinimlerinin ve çözümünün farkına varmalıdır. Önce zorluk sonra şans zamanı.

İkinci sırada altı: Anlaşmaya çekilmiş olmak şans getirir. Suç yok

Kişi içtense küçük bir teklif, armağan bile kazançlıdır. Kuşkunuz, kişiyi belli bir yola çeken bir iç güç vardır. Bu durum kesinlikle tahmini değildir; tersine doğru ve şanslıdır. İçten ve hassas insanlarca değeri bilinen mütevazi armağanlar gibi kişinin seçimleri de içinden gelen sesin çizdiği yol doğrultusunda olacaktır. Yardım ve terfi zamanı.

Üçüncü sırada altı: Çok yakınma sonucu varılan anlaşma. Üstlenen sorumluluklar, ilerleme çalışmaları kazanç getirmiyor. Alınan görevlerde büyük hatalar yok, ama bir miktar pişmanlık var.

Kişi, kendini yalnız ve utanç içinde hissediyor. Merkeze doğru ciddi bir yönelme, zor da olsa başarıya ulaşır. Tedbirli olmalı. Zorluklardan sonra bir rahatlama söz konusu.

Dördüncü sırada dokuz: Son derece olumlu belirtiler, hiç suçlama yok.

Grubun değerli ve saygı duyulan bir üyesinden söz ediliyor. Başarısı bencillikten uzak, başkalarının yerine de çalışarak onların şansını ve üzüntüsünü paylaşıyor. Yanlış yönetim ve anlaşmazlıklardan çıkan sorunlar dönemi. Nefretten bile söz ediliyor.

Beşinci sırada dokuz: Başkalarıyla anlaşma içinde olan biri, statü edindiyse bunda bir suç yok. Kimileri sebeplere kuşkuyla bakarsa, tüm zorluklara göğüs germeli. Böylece suçlamalar yok olur.

İnsanları çeken yalnızca yüzeysel bir statü olmadıkça, kişinin çevresinin genişlemesi pohpohlayıcı ve belki de yararlıdır. Kişi çevresindekilerle uğraşırken açık ve prensipli olmalıdır. Kuşku ve güvensizliklerle doğrudan ilgilenin. Uyumsuzluk ve zorluklardan söz ediliyor.

Üstte altı: Ağlayıp sızlanıyor ama herhangi bir hata yok.

Sözü edilen dönem ilkbahardır. Aşağıda Sun’un yani tahtanın simgelediği bitkiler, toprağı (K’un) yukarı doğru iterler. Yayılma ve büyüme anlaşılır. Yukarı hareket ana temadır, örneğin karanlıktan etkiye yönelik hareket.





46. SHENG/Yukarı itme




Anlaşmaya varmak olanaksız olduğundan kişi yakmıyor. Bu, yerinde ve doğal. Üzüntülü ve belirsiz durumlar olası. İrade ve kontrol, bu hareketi uyumlu düzenleyebilmek için şarttır.

Karar

Yukarı doğru itme. Ulu başarı. Kişi büyük adamı görmelidir. Korkma. Güneye yayılmak şans getirir.

Kişi, tavırlarında dikkatli ve doğru olmazsa, bencillik duruma hakim olarak şanssızlığa yol açabilir. Şansın sürekli yanında olduğu kişi, otoriteli birinin tavsiyelerini dinlemelidir. Güney, aktiviteyi simgeler. Bencil olmayan yaptırımlar, şimdi kalıcı uyumlar sağlayacaktır. Bu yaptırımlara girişmenin tam sırasıdır.

Görüntü

Toprakta büyüyen ağaç, yukarı itmeyi simgeler. Üstün kişi kendini, küçük başlangıçları adım adım büyük başarılara dönüştürmeye adamıştır.

Sürekli ve esnek bir gelişme yukarı doğru iten bir bitkinin özellikleridir. Olgun, kaderle uyum sağlamış biri hassas ve kararlıdır.

Çizgiler

Altta altı: Güvenle yukarı itme: Çok olumlu belirtiler.

Şu anda önemsiz bir pozisyonda bulunsa da kişinin çabaları sonuçlanacak ve beklenenin çok ötesinde bir başarıya ulaşacaktır.

İkinci sırada dokuz: İçtense en küçük armağan bile yararlıdır. Hata yoktur.

Kişinin sınırlı kaynakları olsa da çabalarının değeri bilinmektedir. Ayrıca gürbüz bir kişiden söz edilir. Ölçülü ve güvenilir karakteri, kaba saba dış görünüşünü affettirir. Bir miktar üzüntü olası ama, genelde başarılı bir dönem.

Üçüncü sırada dokuz: Terkedilmiş şehre doğru tırmanır.

Kişi, ya en az direnen noktayı ya da açılan kolay bir yolu bulur. Bu sayede amacına ulaşır, ama şansın süreceği kesin değildir. Bu iyi belirtiler yüzeysel olabilirler.

Dördüncü sırada altı: Kral, Ch’i dağında bir yer teklif eder. İyiye belirti, hata yok

Kral, Ch’i Dağı tapınağının en şerefli nişini vermeyi teklif etmiştir. Bir amaca ulaşmaktan ve özel etki kazanmaktan söz edilir. Yolculuk olumludur.

Beşinci sırada altı: Yukarı iterken yılmamak iyiye belirtidir. Tutarlı bir şekilde ilerlemek yararlıdır.

İlerlerken ve başarı giderek yaklaşırken, dikkatsizlik ve kestirme yollar, kolay düşülen hatalardır. Unutmayın ki başarı, ancak yorulmaksızın doğru çabaları göstererek kazanılır.

Üstte altı: Görmeden yukarı doğru itmek Gevşemeden sürdürmek yararlıdır.

Hep ileri atılmak kör hırsın işaretidir. Böylesi doğal olmayan bir ilerlemeyi ancak tutarlı ve bilinçli çabalar dengeleyebilir.





47. K’UN / Baskı, eziyet

I Ching’in en büyük tehlike işaretlerinden biri budur. Anlamı büyük zorluklar, fakirlik ve eziyettir. Tui, yani gölün altında yatan K’an, yani su, tükenişi, bitkinliği simgeler. Göl suyu tamamen çekildiği için göl boşalmıştır. İki güçlüyü tutan zayıf ve bir güçlüyü kapatan iki zayıf çizgi, kısıtlama, engelleme ve eziyeti anlatırlar. Altı çizginin tümü de olumsuzdur, ama en güçlü yeniden doğuşlar, büyük şanssızlıkları izlediğine göre bu zor dönemi kavramak yararlı olur.

Karar

Eziyet. Başarı. Yılmamak. Ulu kişiyi şans bekliyor, o zaman hata yok Sözle belirtilenlere inanılmaz.

Felaketler bizi ya batırır ya da kurtarır. Bu felaketlerden ders almazsak rahata hiç eremeyiz. Ders olarak, meziyetleri geliştirebilmek büyüklük ister. Dışa vurulan meziyetlerse etkili değildir. Durmaksızın kişiliğimizi geliştirirken, bu durumu alçakgönüllülükle yansıtmalıyız. Görüntü

Susuz göl, eziyeti simgeler. Üstün kişi, hayatının, kendi yolunda yılmamasına bağlı olduğunu bilir.

Kişi hayal kırıldığı içinde, kolay rüyalarının ve yozlaşmış prensiplerinin boşluğunu görerek krize girebilir. İnsanın hayatını belirleyen şey, tavır ve hareketleridir. Durumunun doğasını ve ruhunun derinliklerini araştırmaktan daha hayati bir şey yoktur.

Çizgiler

Altta altı: Kuru ağacın dalları arasında sıkışıp karanlık vadiye bakar. Üç yıl boyunca hiçbirşey görmez.

Zorlukların fazla güçlü olduğu fikrine yenilmemelidir. Herşey ne denli olumsuz görünse de hayal kırıklıklarının üstesinden gelinebilir.

İkinci sırada dokuz: Yiyip içse de baskı altındadır. Kızıl koşum takımlı biri yaklaşır. Fedakârlık yararlıdır. İnsiyatif almak şanssızlık getirse de kişi suçlanamaz.

Dışardan herşey yolunda gözükse de, kişi memnun değildir. Yüksek sınıf Çin’de kırmızı kılıklardan anlaşıldığından, yukardan yardım geldiği düşünülür. Fakat sorunlar çözülmez. Yeterli hazırlıkların yapılması ve farklılıkların düzenlenmesi için anlaşma ve ruhî destek gereklidir. Sabırsızlık sorun yaratır.

Üçüncü sırada altı: Kendini taşlarla bağlayan kişi, sivri bitki ve dikenlerin üstüne oturur. Evde karısını göremez.

Çalışkan kişi çalışmanın yararını görse de, dönem gerçekten zordur. Hassas olmamak yıkıcıdır. Fakat kişi hiçbirşeyden bile sorunlar yaratmaktadır. Önemsiz şeyler dahi şu anda tehlikelidir. Neşe kaynağı olarak, yumuşak ve barışçıl bir yol belirlenmeli, yoksa utanç giderek yoğunlaşacak.

Dördüncü sırada dokuz: Yavaşça giden şatafatlı arabada kıstırılmış. Utanç verici ama sonu iyiye varıyor.

Büyük olasılıkla yeni zorluklara yol açan ilerleme. Bir çeşit maddi başarı, varlıklı veya güçlü kişilerle olan bağı kuvvetlendiriyor. Bu gibi kişileri memnun etmek için insancıl prensiplerden taviz verilmemeli.

Beşinci sırada dokuz: Kızıl koşum takımlı biri tarafından kıstırılmış ve burnuyla, ayakları kesilmiş. Bunu kabullendikçe neşe yavaş yavaş kendini gösteriyor. Fedakarlık yararlı.

Aşağıdan ve yukarıdan baskı var. Otoritelerden yardım ummak yerine, bütünlük korunmaya çalışılırsa yavaş yavaş rahatlanır.

Üstte altı: Bitkilere tırmanmaktan sıkılan kişi kendi kendine «Eğer hareket edersem pişman olurum,» der. Sözünü geri alıp, ilerlerse iyiye belirti.

Fazla kısıtlanmış birinin aşırı tedbirliliğinden söz edilir. Sorunlar gerçek değil hayalidir veya düzelmek üzeredirler. Etkili davranışlar, durumun idare edilebileceğini gösterecekler.





48. CHİNG/Kuyu


İçine bir kovanın (Sun, tahta) daldırıldığı su (K’an, yukarsı) kuyuyu simgeler, Sun’un verdiği bitki simgesi yani nemin yukarı çekilmesi, beslenme fikrini hatırlatır. Ching, toplumun en önemli öğeleri olan derinlik ve tutarlılığı belirtir. Derinlik, insanın en kapsamlı geresinimlerine olan hassaslığında yaratılan dengeden söz eder. Tutarlılıksa güvenilirliğe değinir. Yararlı bir kuyu, adalet ve fırsatlar için güvenilen sosyal bir yapı gibi devamlı ve inanılabilir bir su kaynağıdır.

Karar

Kuyu. Şehrin yeri değişirse de kuyunun yeri değişmez. Ne taşar; ne kurur. İnsanlar gelip onun derinliklerinden alırlar. Eğer ip suya ulaşmaz veya ibrik kırılırsa bu, şanssızlık demektir.

Çin’de hanedanlar değiştikçe şehirlerin yerleri de değişir, ama kuyular hep bulundukları yerde kalırlardı. Yani kişinin ihtiyaçları dış koşullara rağmen aynı kalmalıdır. İnsan doğası azalıp çoğalmaz. Kuyu görüntüsü, bir kaynağı veya bir kazanç kapısını simgeleyebilir. Yetersiz derinlik yani yüzeysel anlayış veya planlama, dikkatsizlik, aşırılık ve ihmal konularında tedbirli olun.

Görüntü

Tahta üzerindeki su, kuyuyu simgeler. Üstün kişi, insanları topluma yararlılık konusunda heveslendirerek, iyi çalışmalarını sağlar.

Olgun kişi herşeyin iyisi için çabalar. Başkalarına yararlı olabilmek için esneklik, bencillikten kurtulmak ve insan doğasını anlamak gerekir. Kuyunun simgelediği iyi iş görüntüsü, çamurlu kuyunun yararsızlığını ve kenarlarını temizlemenin çaba gerektirdiğini hatırlatır. Zayıf ilişki ve işler düzeltilmelidir.

Çizgiler

Altta altı: Kimse çamurla kuyudan içmez. Eski püskü kuyunun etrafında hiç hayvan toplanmaz.

Zorluklar bir değişiklikle düzeltilebilir. Görüntü, kişinin kendini harcamakta olduğunu anlatır. Takdir edilmeyen meziyet ve iyilikleri tüketmek kişinin başını çok ağrıtır-

İkinci sırada dokuz: Mahvolan kuyuda balık tutulabilir. Kova kırılmış ve su akıtmaktadır.

Gerginlik ve bitmeyen sorunlardan söz ediliyor. Yalnız balık tutmak için kullanılan, suyu güzel bir kuyu vardır, ama kişinin kabında balık durmaz. Başkalarının da hiç oralı olmayışı kişiyi karamsarlığa itmekte ve yavaş yavaş bozmaktadır. Büyük başarılar olası değilse de özellikle şanssız bir dönem de değildir.

Üçüncü sırada dokuz: Kuyu temizlenmiştir ama kullanılmıyordur. Yazık; kral önseziliyse her şeyden gereğince faydalanılmasını sağlar.

Kişi kullanılmayan kuyu gibidir: Yeteneklerinin farkedilmemesi, kişide üzüntü, çevresindekilerdeyse kayba yol açar. Usta biri bundan ders almalıdır. Durum kolay kolay düzelmez, mutlaka beklemeli.

Dördüncü sırada altı: Kuyu baştan yapılıyor. Hata yok.

İç gelişmeyi şemalarla uygulamaya koyun. Yeniden yapımı sırasında kuyunun karışıklık yaratması gibi, işler karışabilirse de sonuçlar durumu kurtaracaktır.

Beşinci sırada dokuz: Kuyu serin bir ilkbahar tarafından beslenmiştir. İnsan bu kuyudan içebilir.

Kâr, terfi ve başarıdan söz edilir. Kişi, tıpkı kuyu gibi, maddi, düşünsel veya manevi herhangi bir çekici özelliğe sahiptir. Fakat su çekilmediğine göre potansiyelden tam yararlanılmıyor.

Üstte altı: Kuyuyu hiçbirşey örtmüyor, ondan her an su çekmek mümkün. Güvenilir; o halde iyiye belirti.

Kişi başarı için gerekli olan özelliklere yeterli miktarda sahiptir. Açıldığı ve iyilikseverliği sayesinde hem çevresine hem de sonuç olarak kendisine yararlı olan biri simgelenir.





49. KO / Devrim


Çatışmalardan doğan değişimler ve değişimlerden doğan çatışmalar, bu hexagram’ın merkez konusudur. Ateş’in (Li) üstündeki göl (Tui), güçleri devamlı çatışan iki elemanı gösterirler. Çizgiler, bu durumu yatıştırma konusunda öneriler getirirler. Ayrıca, Tui ve Li, kız evlatları da simgelerler ama burada kızkardeşlerin küçüğü konumunu zorlamıştır. Ko, bu devrim fikrine uyum sağlamakla uğraşır.

Karar

Devrim. Saati geldiğinde ona inanacaklar. Büyük başarı. Yolunda devam yararlı. Suçlar yok oluyor.

Günün koşulları ne denli olumsuz olursa olsun, değişimler için uygun zaman kollanmalı. Değişimler bencilce değilse kişi başarıya ulaşacak.

Görüntü

Göldeki ateş, devrimi simgeler. Üstün kişi mevsimleri sıralayarak bir takvim hazırlar.

Mevsimler, ateş ve su gibi ilerledikçe birbirlerini sona erdirirler. Değişimi kavrayan kişi, işaretleri fark eder ve bu belirtilerin ardındaki zamansal beklentileri karşılar. Büyük savaşlar böyle kazanıldı, büyük çiftçiler böyle ekin ekti.

Çizgiler

Altta dokuz: Sarı inek postuyla bağlanmış.

Sarı (Altın anlam) orta ve doğru yolu, inekse uysallığı simgeler. Fazla hırslı olmadan sıkı çalışın. Günün modalarına yatırım yapmak hatadır.

İkinci sırada altı: Saati geldiğinde, kişi bir devrim yapabilir. Hareket iyiye belirtidir ve hiç hata yoktur.

Şans ve takdir zamanı. Değişimler iyi hazırlanmalı ve değerler yerine oturtulmalı. Rehberlik edebilecek bir gücün etkisine sığınmak uygun. Değişimin sonuçları iyice düşünülmeli.

Üçüncü sırada dokuz: İlerlemek tehditkâr. Devrim planları üç kez tartışıldıktan sonra kişiye inanılmıştır. Beklemek tehlikeli.

Aşırılık felaket getirir; aşırı tutuculuk ve acelecilik gibi. İçeriksiz konular ve hastalıklı yakınmalar kişiyi yanlış yola sokabilir. Her koşulu iyice araştırın. Ancak güvendiklerinizle tartışın ve onlara katılın.

Dördüncü sırada dokuz: Suç kayboluyor. İnsanlar ona inanıyorlar. Kurumların yapısını değiştirmek iyiye belirti.

Burda sözü edilenler bencil olmayan nedenler ve geniş, olgun görüşlerdir. Dar ve yüzeysel düşünmeye karşı da bir uyandır. Kurumlar fikri bazı kalıplaşmış değerlerin değişimini ve iki yüzlülük karşısında adaleti destekler. Şans, terfi ve başarı, mütevazi konumlarda bulunanlarla, sessiz yaşayanların yanındadır.

Beşinci sırada dokuz: Kendini bir kaplan gibi başkalaştırmış. Kılavuza ihtiyaç duyulmadan ona güvenilir.

Şans, cesaretlinin yanındadır. Değişim, kararlılık ve dik başlı prensiplerle herkesin gözü önüne serilmeli. Tıpkı uzun otların arasından ortaya çıkan kaplanın vücudundaki şeritlerin tâ uzaktan görüldüğü gibi.

Üstte altı: Üstün kişi, bir panter gibi fark ettirmeden değişir. Alt seviyedeki kişiler yüzlerini değiştirir. İlerleme şanssızlık getirir. Yolunda yılmamak kişi için iyiye belirti.

Büyük rahatsızlıklar kayboldu ve büyük değişimler yapıldı. Yalnızca, panterin hareketi gibi küçük değişimler tavsiye ediliyor. Sessiz, zayıf veya önemsiz kişiler doğru ifadeyi seçerlerse hayatları hiçbirşeyden etkilenmez. Devrimci bir lider için bu, kabullenilmesi gereken bir kuraldır. Sessiz kişi içinse bu, bir çeşit varoluş biçimidir. Tatmin olun ve kurallara uyun.





50. TİNG / Kazan


Bu hexagram, beslenme ve dönüşümü simgeler. Maddi konuların, soyut kavramların emri altında olmasından da söz edilir. Aşağıda Sun (tahta, rüzgâr), Li (alev)’yi besler. Ateş, yani yemek pişirme fikri akla gelir. Hexagram, şekil olarak da bir kazanı andırır. Ting, dengeli ve oturmuş işler için şanstan söz eder, çünkü Çin’de yemek kazanları üç ayaklı olurdu ve üç, saflık ve dengenin sembolüdür. İnsan ilişkilerinde kanun yapan, yönetici ve karar verici olanlar simgelenir. Pekçok paralel de mevcuttur: Örneğin baba, anne, çocuk; koca, karı, metres, vs.

Karar

Ting. Büyük şans, başarı

Hexagram’ın ruhi veya soyut değerler katmasıyla, beslenme fikri iyice güçlenir. Ting’in pratik değerlere değinmesi daha yüksek prensiplere bağlanmalıdır.

Görüntü

Tahtanın üstündeki ateş, Ting’i simgeler; yani üstün kişi düzgün konumuyla kaderini garantiye alır.

Tahta (toprak, dünyevî), ateşi besler. Toplumda, ateş, ahlaki ve kültürel yapılanmayı, insanlardaysa, ruhsal bilinci simgeler. Dünyevi işler, ruhsal kavramların doğasına göre düzenlenmelidir. Yani olgun kişi, yaşamındaki benzersiz gücü harekete geçirenin kaderi olduğunu anlayarak, hayatını bu anlayışa uygun bir gerçekçilikle sürdürür. Bu güçler arası uyumu sağlarsa, şansın tadına varır ve ruhen ilerler.

Çizgiler

Altta altı: Kazan, onu temizlemek için baş aşağı dönmüş. Doğan çocuk eşe götürülür. Hata yok.

Ters dönen tas, metres anlamına gelir. Konumları mütevazi gözükse de değerlidirler. Temizlik ve verimlilik fikirleri, aşağı bir seviyede bulunsa da yetenekli ve meziyetli kişinin başarıyı yakalayacağını anlatır. Üzüntüyü, başka birinin yardımlarıyla başarının izlemesi söz konusudur.

İkinci sırada dokuz: Kazan yiyecek doludur. Çevrem beni kıskanıyor ama bana zarar veremezler. İyiye belirti.

Kişi değerli görevlerine ve güvenli varlığına (iç veya dış) güvenmekte.

Üçüncü sırada dokuz: Kazanın kulpları bozulmuş, işlevleri engelleniyor. Yemek, yenmeden duruyor. Hafif yağmur, suçlardan kurtulup ferahlık hissine kavuşmayı sağlıyor. Sonu iyiye belirti.

Kulpları bozulduysa kazan kaldırılamaz, böylece yemek de yenemez; yani kaynaklar harcanmakta. Ama sorunlara meziyetle yaklaşılırsa çözümleri kolaydır. Kayıp veya engelleri mutluluk izleyecek.

Dördüncü sırada dokuz: Kazanın ayakları kırılır, asilin yemekleri üstüne dökülür. Şanssızlık ve suçlama.

Karakter, kaynak veya yardımcı eksikliği var. Bu, başarısızlık anlamına gelir ve sorumlusu kişidir. Az başarıyla, kötü şans.

Beşinci sırada altı: Kazanın kulpları sarı, altın yuvarlaklardır. Yola sadık kalın.

Başarı ve ilerleme zamanı. Sarı ve altın, mütevazi meziyetten söz eder; belki de fazla çekingen bir kişiden. Ama meziyetleri, aslında kendisine yaklaşmayacak insanları bile cezbeder ve bu da başarının anahtarıdır.

Üstte dokuz: Kazanın kulpları yeşim taşındandır. Çok iyi işaretler. Her konuda başarı.

Yeşim, cilalı ve serttir. Yani güç ve iyilikseverlik anlaşılır. Zaman, başarı ve takdir zamanıdır. Kısa süreli veya sürekli olarak geri çekilme uygun görülüyorsa, bu dönem içinde gerçekleştirilmelidir.





51. CHEN / Uyanma


İki trigram da Chen, yani uyanmadır ve bu da ikinci bir değişim için doğru zamanı gösterir. Chen’in simgelediği özellikler hem canlandırıcı, hem de korkutup, dağıtıcı bir gücü temsil ederler. Chen’in tavsiyesi dengeli ve becerikli ama kısıtlı hareket veya tepki yolundadır.

Karar

Gökgürültüsü başarı getiriyor.

Canlandırma - Ho!

İyi ruh hali - Ha, ha!

Yüzlerce kilometrelik alan üzerinde herkes korku içinde olsa da kutsayıcı, kutsal âdetlerden vazgeçmiyor.

Kişi, Chen’in anlattığı derin şoku kavradığında onun korkularına karşı bağışıklık kazanır. Beklenmedik felaketler sırasında bu bütünlük, en önemli ve hassas görevleri yerine getirebileceğimizi ve felaketleri dahi uyumlu ve becerikli bir hava içinde kabulleneceğimizi kanıtlar. Görüntü

Gökgürültüsü üstüne gökgürültüsü, canlandırmayı simgeler. Böylece üstün kişi korkuyla evini düzenler ve hatalarını düşünmeye koyulur.

Kişi, yıkım ve felaketlere yenilebilir ama olgun insanlar için bu korkunç olaylar, güç ve zayıflıklarını keşfetmeleri sayesinde işlerini düzene koyma fırsatı verirler.

Çizgiler

Altta dokuz: Gökgürültüsü - Ho! İyi ruh hali - Ha ha! Olumlu belirti.

Tehdidi, şansın izlediği bir dönem ve ani olaylar kişinin şansını değiştiriyorlar.

İkinci sırada altı: Gökgürültüsü tehlike getirir. Sayısız kez sahip olduklarını yitirir ve hiçbir arayışı olmadan dokuz tepeye tırmanır. Yedi gün sonra, geri dönerler.

Sorunlar ve kayıplar. Eğer dertleri, kişiye kendini kaybettiriyorsa, işler daha da kötüye gidecek. Bu kaybın kaçınılmaz olduğunu anlayın. Şu anda kişi bunalsa da, güçlü olursa, ihtiyaçlarına kavuşacaktır.

Üçüncü sırada altı: Gökgürültüsü onu harabediyor. Bu durumun sonucunda yoluna iyice bağlanırsa, hata yapmaz.

İnsanın içine işleyen tehlike şoku bazen felçe uğratıcı olabilir. Bu, felakete yol açar. Kişi olaylara, iç gerçeğinin ve mantığının belirlediği şekilde tepki vermelidir. Zorluklar kişiyi harekete sevketmelidir.

Dördüncü sırada dokuz: Gökgürültüsü anlamsız.

Kahn, bulutlu tepkiler ve anlamsız bir zihin, kişinin sorunlara doğru tepki göstermesini önler. Bu şekilde hiç çözülmeyen sorunlar, kişiye sert bir ders verebilirler.

Beşinci sırada altı: İleri geri sallanan gökgürültüsü tehlike taşır. Kayıp yok ama işler kontrol altında tutulmalı

Tekrarlanan dertler kişiyi sarsabilir. Açık zihinle, işleri derin ve kapsamlı bir önseziyle organize etmelidir.

Üstte altı: Gökgürültüsü, yıkım ve çığlıklara yol açar. Hareket etmek tehditkârdır. Yıkım kişiyi değil de komşusunu bulursa kişide suç aranmaz, ama cinayet bundan çıkar.

Yakınlardaki felaketler kişinin yararlılığını öldürür. Kişi kızgın tepkilere karşın çekilmelidir. Tedbir şans getirsede, şanssızlık fazla yakındır.





52. KEN / Hareketsiz durmak.


Ken (dağ veya hareketsizlik) trigramı, burda iki kez yinelenerek, hareketin kesin sonunu simgelemiştir. Ayrıca her iki trigramda da Yang çizgileri olabildiğince ilerlemiş ve durağanlığa geçmişlerdir. Bu hexagram iç barışın sağlanmasından önemle bahseder ve bunun yollarıyla uğraşır. İlk aşamalarında, sonraki gelişmeler için şart olan sakin kafaya ulaşma zorluğu meditasyon fikrini hatırlatır. Bu hexagram, Budizmden esinlenen, Çin çıplak el dövüşünün okulu olan meditatif Hsing-I’nin ana kaynağıdır.

Karar

Hareketsiz durmak. Arkayı dik tutmak. Yavaş yavaş kişi vücudunu hissetmez, avluda yürürken insanlar görünmez olur. Hata yok.

Sözü edilen kişi, iç durgunluğu olmayan, başkalarının görüş ve huzursuzluklarına kapılmış biridir. Dik arka, derin iç sükünetin sembolüdür. Omurgayı hiçbir eylem rahatsız etmediğinde, huzursuz zihin yavaş yavaş rahatlar. Ancak o zaman, sosyal göreneklerle kişinin doğası ardındaki değer ve görüntüler anlaşılabilir. Bu gerçek mantığın bazıdır.

Görüntü

Dağ ve dağ: Hareketsizliği koru. Böylece üstün kişinin düşünceleri, konumunu aşmaz.

Meditasyonun en zor yanı yoğunlaşmadır. Ne bir çocuğun, zihnini sevmediği bir konuda tutabilmek için uyguladığı dar kalıp, ne de kişinin hobisine gösterdiği aşırı ilgi yeterlidir. Huzursuz yüreğin düşünce üretmesine izin vermeyi, ama bu düşüncelere karşı ilgisiz kalabilmeyi sağlayabilecek üstün ve esnek özellik. İşte bu esnek durağanlık, doğuda uygulanan savaş sanatları deneyiminin ana çekirdeğini oluşturur. Kendini, yaklaşan tehlike karşısında bütünlük ve sükûnet olarak gösterir ve ancak düşmanın atağına doğru aynı anda karşı verilmesiyle bu sükunet bozulur. Yaşamda durağanlık, her türlü eylem için en etkili hazırlıktır. Kişisel planlama ve ilerki hareketler için sıralı bir hazırlanma dönemidir.

Çizgiler

Altta altı: Ayak parmaklarını hareket ettirmiyor.

Kişi yılmazsa hata yapmamış olur.

Görüntü çelişkili gözükmektedir. Ayak parmakları hareket etmediği halde yılmadan devam etmekten söz edilmektedir. Cevap şudur: İlerleme yolundaki ilk önsezi doğrudur ama kuşkular kişiyi duraksatmalı veya yönünü değiştirmelidir. Eğer hareketsizseniz öyle kalın.

İkinci sırada altı: Bacaklarını hareket ettirmiyor ama böylece lider engellenmiyor. Sıkıntı.

Kişi, deliliklerini başkalarına iletemiyor. Kişi eğer başkasını yanlış bir yolda izliyorsa (bu onun efendisi bile olsa) ve eğer ayakları gitmekte isteksizse, hemen yanındakini kaderine terk etmelidir. Üzüntülü bir dönem.

Üçüncü sırada dokuz: Kalçalarını ve sırtını hareket ettirmiyor. Yüreği acı içinde.

Sunî katılık veya kibirden söz edilir. Zoraki davranışlar tehlikeye yol açar. Ezici disiplini empoze etmek yerine gerçek barış yakalanmaya çalışılmalı. Zorlama katılığı kendini, yalnızca kızdırıp, sıkan bir düşünürden söz edilir. Hem başarı hem de zorluklar beklenmeli.

Dördüncü sırada altı: Gövdesi hareketsizdir. Hata yoktur.

Zorlamada hiç avantaj yoktur; kişinin yüreği hâlâ huzursuzdur. Mükemmel uyum henüz çok uzaklardadır. Fakat hareketsiz gövde, övgüye değer bir başarıyı simgeler. Bu, önemli bir adımdır.

Beşinci sırada altı: Ağzını hareket ettirmiyor. Konuşması düzenli. Suç yok oluyor.

Sorunlar üzerinde yapılan aptalca, uçan konuşmalar bazen durumu iyice kötüleştirir.{1} Su yüzüne çıkmayan derin huzursuzluklardan da söz ediliyor. Kişi davranışlarına hakim olursa, bu uyum ve gelişme döneminden yararlanabilir.

Üstte dokuz: Şerefli meziyetlere sahip olarak sıkı durmak iyiye belirtidir.

İyiliksever, sakin ve kabullenici bir tutum, meziyet kazandırmada yararlıdır. Uyum, sükûnet ve şans dönemi.





53. CHİEN /Gelişme


Bu hexagram, ölçülü ve düzenli bir ilerlemeden söz eder. Yukarda Sun, yani en büyük kız evlat, aşağıdaysa Ken yani en küçük erkek evlat vardır. Her ikisi de dağda (Ken) büyüyen bir ağaç (Sun) gibi adım adım gelişip serpilirler. Ağaç, ince toprağa köklerini mümkün olduğunca yayar ki, bu denli gözönünde bir konumda dengeyi koruyabilsin.

Karar

Gelişme. Bir hizmetkârın evlenmesi. İyiye belirti. Yılmamak yararlı.

Karara göre, sosyal değerler, gelenek, görenekler ve kişisel eğilimleri zaptederek toplumla bütünleşmek son derece önemlidir. Evlilik öncesi uyulması gereken formaliteler aceleye getirilmez ve dış güçlerce hızlandırılamaz. İlişkinin doğru ve sıralı ilerleyişi başarılı bir uyum için birinci koşuldur.

Görüntü

Dağın üstünde bir ağaç, gelişmeyi simgeler. Üstün kişi meziyetlerini koruyarak toplumun âdetlerini düzeltir.

Dağdaki ağaç ancak yavaş yavaş büyüyüp serpildikten sonra insanlar için gözle görünür bir şekil halini alır. Kişilik de sabırlı bir azmetme süreciyle gelişir. Âdetler incelenmeli ve onları etkilemek için yavaş adımlarla ilerlenmelidir. Chien, adım adım geliştirilen işlerin yanındadır.

Çizgiler

Altta altı: Yavaş yavaş yaban kazları kıyıya yaklaşır. Oğlan, tehlikeyle yüz yüze gelir. Konuşulmaktadır ama suçlama yoktur.

En yapıcı birlikteliklerden olan evlilik, yaban kazı sembolüyle simgelenmiştir. Yaban kazı, en geniş anlamda mükemmel sadakat demektir çünkü tüm yaşamı boyunca tek bir eşe sadık kalır. Çizgi, yorucu bir yolculuğa çıkmakta olan kişiyi gösterir. Hatalar yapsa bile, bu hatalar ona yarayacaktır.

İkinci sırada altı: Kazlar yavaş yavaş iri kaya parçasına yaklaşırlar. Keyifle yiyip içebilirler. Şans.

Kişi güven içinde dinlenmeye çekilebilir. Önündeki yol açıktır. Fakat bu şans paylaşılmalı veya bencil olmayan bir şekilde kullanılmalıdır.

Üçüncü sırada dokuz: Yavaş yavaş yaban kazlarının yolu vahşi doğaya düşer. Önden çevreyi araştıracak olan, geri dönmez. Kadın çocukludur. Şanssızlık. Haydutlara karşı kendinizi savunun.

Kişi, düşmanca bir ortamda fazla ileri ve fazla yükseğe gitmiştir. Kibir, düşüncesizlik veya bencilce bir bireysellik sorun yaratabilir. Saldırgan tavırlara ve kaba kuvvete başvurmadan yolunuzda devam edin. Uyumsuzluk ve kayıp döneminden söz ediliyor.

Dördüncü sırada altı: Yaban kazları yavaş yavaş ağaca yaklaşırken, düz bir kuş yuvası arıyorlar. Bunda bir hata yok.

Kişi görünür herhangi bir hataya düşmemiş olsa da garip bir konuma gelmiştir. Kazlar bir dinlenme yeri bulup keyiflenecekler, ama ağaçlar kümes hayvanlarına uygun olmadıkları için tehlike söz konusu. İlerleme zamanı gelinceye dek alçakgönülülük bu tehlikeyi önleyecek.

Beşinci sırada dokuz: Yaban kazları yavaş yavaş doruklara yaklaşıyorlar. Kadın üç yıl boyunca doğurgan, daha sonra onu kimse önleyemez. İyiye belirti.

Hızla yükselen birisi, başkalarını kolaylıkla ardında bırakıp bunun getirdiği tatsızlıklara üzülebilir. Fakat bu geçici bir evredir ve uyum sağlanacaktır.

Üstte dokuz: Yaban kazları yavaş yavaş en yüksek noktalara yaklaşırlar. Aşağı doğru uçuşan tüyleri süslemede kullanılacak. Şans.

Göğe doğru kanat çırpan yaban kazlarının uçuş yörüntüsü, meziyetli, olumlu girişimlerin sembolüdür ve toplanan tüyler dini süslemelerde kullanılırlar. Sözü edilen başarılar geçmişi arkada bırakmaya da yöneliktir. Kişinin meziyetleri takdir edilir ve yeni bir yaşam başlar.





54. KUEI MEI/Evlenen taze genç kız


Yukarda Chen (gök gürültüsü, canlanmak, en büyük oğul), aşağıdaysa Tui (en küçük kız evlat, göl, neşeli) vardır. Yani kendinden daha yaşlı bir erkeği neşeyle izleyen bir genç kız simgelenir. Erkeğin özelliğiyse uyanmakta, canlanmakta olmasıdır. Geleneklere göre, evli olduğu halde en özel ihtiyaçlarını karşılaması için erkeğin çok genç olan ikinci bir eşle evlenmesi mübahtır. Ahlaki nasihatlar, ilişkilerde yerine gelmesi gereken hassas durumlara yöneliktir. Portresi çizilen durumların, eş vekilleri sosyal statü bakımından hoş görülmediklerinden fazla kahcı olmayacakları kehanet edilir.

Karar

Evlenen taze genç kız. Görev üstlenmek tehlikeli. Hiç bir işten kazançlı çıkmak mümkün değil.

Genç «kuma»nm, evin tüm işlerinin altından kalkan olgun hanımın elinden otoritesini almaması için çok ince ve zarif davranması gerekir. Modern ilişkilerde sevginin esas ifadesi için gösterilen anlaşmacı, uyumlu tavır başarının anahtarıdır. Erkek, bu tip ilişkilere, başkalarına karşı hissedilen ama açığa vurulmayan, belki iki yüzlü bir gereksinme yüzünden girer.

Görüntü

Gölün üstünde gökgürlemesi, evlenen genç kızı simgeler. Üstün kişi neyin kısa ömürlü olacağını anlar ve meziyetlerini kalıcılığın taleplerine uydurur.

Gökgürültülü fırtına, gölü dalgalandırır ve parlak dalgalar yaratır. Kalıcı olmayan, ama pırıltılı ve gösterişli bir çekicilik söz konusudur. Kişi, durumunun yapaylığını anlar anlamaz, kendinden beklenildiği gibi davranmaya çalışacaktır. Tabi bu hexagram, gerçek evlilik veya kalıcı sorumlulukları kınamaz. Kişi, beklenti ve davranışlarında sade olmalıdır.

Çizgiler

Altta dokuz: Evlenen genç kız bir metrestir. Sakat kişi yürüyebilir. İlerlemek iyiye belirtidir.

Yetersiz kaynaklara rağmen başarı beklenebilir. Kişiye yüksek olmayan bir pozisyon teklif edilmiştir. Eğer bu pozisyonu kabul ederse, amaçlarına ulaşabileceği belirli bir çerçeve içine girer.

İkinci sırada dokuz: Tek gözlü kişi görebilir. Yalnızların yılmaması kendilerine faydalı olur.

İlerleme zamanı değil, ama kişi kendini emin hissetmeli. Hayal kırıklığına uğramış bir kız simgelenmekte.

Üçüncü sırada altı: Evlenen genç kız hizmetkâr gibi çalışmakta. Başka türlü kabul edilmesi mümkün değil.

Kişi kendinden çok eminse kaybedebilir, ama doğru bir zamanlamayla güvensiz de olsa kazanabilir. Amacına ulaşır, ama bu durumun getirdiği görevleri tatminkâr bulmaz. Kendini değerlendirirken gerçekçi olmamıştır, bu yüzden kesin ve prestijli olmayan bir pozisyonu kabul etmek zorunda kalır.

Dördüncü sırada dokuz: Evlenen genç kız kararsız gözükse de er ya da geç evlenecek.

Kişi, geleceği önsezileri doğrultusunda tartmıyor. Hayat yolunu değiştirme veya bekleme zamanı. Kişi kendini takdir ederken bazı önemli fırsatları kaçırdığını sansa da uygun fırsatları yakalayacaktır.

Beşinci sırada altı: İmparator, kızına sıradan bir evlilik yaptırır. Gelinlik, diğer düğün kıyafetlerinden bile daha sadedir. Dolunay, şansa işarettir.

Çizgi, tatsızlık olmadan kendinden aşağı bir pozisyonu kabul eden üstün meziyetten söz eder. Kısıtlı koşullarla, belki de gelecekte yakalanacak şans olasıdır. Tatmin ve başarı beklenmelidir.

Üstte altı: Genç kızın sepeti boştur. Adamın bıçağı, koyundan hiç kan akıtmaz. Kazançlı değil.



Boş bir rituelin simgelediği tutarsız ve umursamaz tavır. Ayrıca kişi, kendinden beklenen rolün altından kalkamaz. Görünüşteki başarı, somut ödüllere uymamaktadır.





55. FENG / Büyüklük, ululuk


Chen (canlanan, gökgürültüsü) yukarda ve Li (alev, sıkıca yapışan) aşağıdadır. Birlikte olduklarında, hareketin içindeki berrak, parlak bir ruhu açıklar ve böylece parlak bir başarı fikrinin doğmasını sağlarlar. Trigram, ayrıca bolluk ve parlaklığın kısa süreli olacağından söz eder, çünkü ağaçlara yayılan alevler canlı bir orman yangınını yaratacaklardır. Fazla beklentiye kapılmadan günün tadını çıkartmak zamanıdır.

Karar

Büyüklük. Başarı. Kral büyüklüğe ulaşır. Üzüntü yoktur. Öğle güneşi gibidir.

Tepedeki öğle güneşi kısa sürede batışa geçer.

Ayrıca, dünya üzerindeki ısıtıcı, yararlı etkisi herşeye karşı bencillikten uzak ve iyiliksever davranmayı anlatır. Bu tavır, şans kişiden yana olmasa da kibir ve asabiyeti uzak tutar.

Görüntü

Gökgürültüsü ve şimşek, bir arada büyüklüğü simgeler. Üstün kişi kavgaları ayırır ve cezaları uygular.

Chen ve Li’nin belirttiği enerji dolu açık tavır, enerjiyle sağduyunun nasıl bolluk yaratabileceği, kişinin nasıl varlığını güvene alabileceği ve aşırılıktan nasıl kaçınabileceği gösterir. Olgun kişi kendini beğenmiş değildir ve işlerinde adil ve tutarlıdır.

Çizgiler

Altta dokuz: Kişi, ruhi lideriyle tanışır, on gün boyunca hiç hata yapmadan ortak çalışırlar. İlerleme olumludur.

Bu dönem, başkalarının yardımının ödüllendirici olacağı bir dönemdir. Burada, trigram’ın da gösterdiği gibi, birbirini tamamlayıcı özelliklere sahip iki ayrı gruptan söz edilir. Ya biraz çabayla ya da doğal olarak ilişkiye geçerler. Dolu bir zaman sürecinde kazançlı bir ortaklığın meyvelerini vereceği kesindir.

İkinci sırada altı: Ekran öylesine büyük ki, öğle saatinde bile yıldızlar gözüküyor. Enerjiyle harekete geçmek şüphe ve nefrete yol açıyor. Doğrulukla harekete geçmekse şans getiriyor.

Güneşin önündeki her bariyer, kişinin başarısını engelleyen bir unsuru simgeler. Güneş öylesine kapatılmıştır ki, tüm ışığı yok olmuştur. Aktif olarak bu durumu ele almak yalnız şanssızlık getirir, o yüzden ya durumla ilgilenenlerle iyi bir ilişki kurmalı ya da yolunu alçakgönüllülük ve doğrulukla sürdürmelidir. Şansın izlediği zorluk veya kayıp söz konusudur.

Üçüncü sırada dokuz: Bambu öyle kalırı ki öğle saatinde yıldızlar görünüyor. Sağ kolu sakat. Hiç suçu yok.

Burada başarı, durumu kişinin elinden tümüyle alarak, hızla ilerleyen bir unsur tarafından gölgelenmiştir. Kayıp ve zorluk zamanı.

Dördüncü sırada dokuz: Perde öyle kalın ki yıldızlar öğleyin görünüyorlar. Kişi ruhi lideriyle tanışır. İyiye belirti.

Ekliptik etki azalmaktadır ve kişi, özellikleri kendininkilerini tamamlayan bir bağlantıya geçer. (ilk satıra bakınız). Yerine oturmamış, uyumsuz durumlardan söz edilir. Bazı fırsatlar çıkabilir.

Beşinci sırada altı: Kişi zenginlik ve ün kazandıran, parlak kişileri kendine çeker. İyiye belirti.

Kişinin sahip olduğu olumlu özellikler, yetenekli olan başka insanları da çeker. Belki ilk kez, diğerlerinin bu yetenekleri ortaya çıkıyor. Yardım, terfi ve takdir dönemi

Üstte altı: Ailesi büyük eve kapanmış, kapıyı izlerken kimse görünmüyor. Şanssızlık.

İhtişamlı bir yaşam için çırpınan ve bu arada fazla kibirli olan bu kişiden söz edilir. Sonuç, üzüntü, kayıp ve bencilce hayallerdir. Alçakgönüllüler dışında herkes için çatışma ve zorluk dönemi.





56. LU / Yabancı


Ken (dağ)’in üstündeki Li(ateş), dağda yakılan bir ateşi simgeler. Onu besleyecek yeterli kuru ot yoksa kısa ömürlü olur. Birbirine yabancı olan (biri durgun, diğeri hareketli ve enerjik) iki unsurdan bahsedilir. Ateşin huzursuz, arayıcı doğası duruma bir gezgincilik katar. Lu’nun anlattığı kişi, yaşamını seyahatle geçiren biridir. Bu geziler somut dünyada veya iç dünyada yapılabilir ve içten gelen, gerçek bir nedenden kaynaklanırlar.

Karar

Yabancı. Küçük şeylerde elde edilen başarı. Kişi yolunda devam ederse iyiye belirtiler oluşur.

Yolcu hiçbir zaman kalıcı etkiler yaratamayacak. O yüzden kişi, esnek, içten ve beklentisiz olmalıdır ki verdiğinden çok almayı ummasın. Gezginci, kişilerden fazla şey beklemeye karşı hassastır. Karşısındakiler de, güvenli koşullara alıştıklarından aynı derecede kırılgandırlar. Görüntü

Dağda yanan ateş, yolcuyu simgeler. Üstün kişi ceza verirken tedbirli ve sağduyulu hareket eder. Kavga, gürültü için vakti yoktur.

Yaşamını karmaşıklaştıracak veya yolculuklarını geciktirecek olaylar ve tavırlardan uzak duran kişiler, dağ ateşi gibi geçici bir olayla simgelenirler. Bütünde, Lu kalıcı anlaşma veya girişimlere karşıdır.

Çizgiler

Altta altı: Güzel eşyalarla ağırlaşan yolcu, şanssızlığı davet eder.

Kırılgan pozisyondaki biri, seviyesiz veya önemsiz olaylara karışmamalıdır. Zorla böyle bir duruma sürüklendiği takdirde tedbiri elden bırakmamalıdır. Aynı şekilde, başkalarının tavrına da saygı duymalıdır. Kişi, çevresindeki koşullarla uyumsuzluğa düşebilir.

İkinci sırada altı: Yolcu, hana ulaştığında esaslı biridir. Genç bir uşağın sadakatini kazanır.

Büyük olasılıkla seyahatin getirdiği ilerleme ve başarı dönemidir. Yolcunun zenginliği, kişinin iç varlığıyla barışık olma yeteneğinin simgesidir ve bu durum uyumlu ve çekici bir tavrı yaratır.

Üçüncü sırada dokuz: Yolcu, hanı yakarak tüm hizmetkârlar tarafından terk edilir. Kişinin kendi yolu tehlikeye yol açar.

Kişinin yakın çevresindeki sorunlardan söz ediliyor. Bilmediği, uzmanlaşmadığı işlerle uğraşmaktadır. Belki başkalarının işine fazla burnunu sokmaktadır ve iç dünyasıyla olan bağlantısı kopmuştur. Çevresindekiler de ona karşı soğuk davranırlar.

Dördüncü sırada dokuz: Yolcu, sessiz bir barınak bulur, tüm gereksinimlerine kavuşmuştur, ama huzuru yine de yerinde değildir.

Büyük olasılıkla yolculukla ilgili başarının zamanı. Gezgincilikten vazgeçip emin bir yuva bulan birinden söz edilir. Belki bu kişi, durumuna göre davranışlarını ve gereksinimlerini ayarlayabiliyordu. Durum, güven ve başarı getirmeyebilir. Kişi doğuştan gezginciyse bu durumdan rahatsız olup kendini kısıtlanmış hissedebilir.

Beşinci sırada altı: Yolcu tek okuyla bir sülün kuşunu vurur ve şerefle sorumluluk kazanır.

Başarı, terfi ve ödüllendirilme zamanıdır. Burada yolcu beceriklidir; doğru formalitelere uyarak kabul görür. Durumunuzun getirdiği koşullara uyun, hatta size yabancı gelseler dahi.

Üstte dokuz: Bir kuşun yuvası yanmakta. Yolcu önce gülüp sonra üzülüyor. Dikkatsizlik yüzünden ineğini yitiriyor. Tehditkâr.

İhmalkâr, dikkatsiz tavrı yüzünden güvenliği için gerekli ve değerli bir şeyi yitiren birinden söz edilir. Kibir veya bencilce bir kötümserlik de mevcuttur. Bu bencil davranışlarla esnekliğini ve alçakgönüllülüğünü yitirir.





57. SUN / içe işleyen rüzgâr


Her iki trigram da Sun’dur; yani rüzgâr, yumuşaklık ve içe işleyici özellikler. Bunlara uyum fikri de eklenir. Sun, ayrıca tahta veya bitkileri de simgeler. Rüzgârla eğilen bitkiler, burada esnek ve uyumlu bir aktivite fikrini verirler. Sun’un söz ettiği durum sessiz, rahat ve göze çarpmayan tavır ve davranışlardan oluşur. Böylece olaylara ve insanlara karşı uyumlu ve zorlayıcı olmayan bir davranış biçimi kazanılır. Sun, özellikle hareket içeren sorumluluklara olumlu bakar.

Karar

İçe işleyen rüzgâr. Küçük başarılar. İlerlemekte ve ulu kişiyi görmekte yarar var.

İyi huyluluğun etkisi, alçakgönüllü ve sıralı çabalarla elde edilen kalıcı durumlarda gözükür. Genellikle, daha güçlü veya etkili birinin yardımlarına da ihtiyaç duyulur. Doğrudan atılımdan çok kişiliğin gücüyle etkili olma zamanıdır. Bu da fazla içli dışlılık tehlikesini yaratır.

Görüntü

Rüzgârın ardından esen rüzgâr, iyi huyluluğu simgeler. Üstün kişi buyruklarını yayar ve işlerini emniyete alır.

Burada belli bir amaçtan söz edilir. Ona ulaşmaya çalışırken dikkatli olmak gerekir. Olgun kişi, etkisini tavsiyeleri ve liderliğiyle yayarak izlenecek yolu hazırlar.

Çizgiler

Altta altı: İleri geri eserken, bir savaşçı gibi yılmamak yararlıdır.

Yerli yerine oturmamış durumlardan söz edilir, kazanılabilir de, kaybedilebilir de. Öndeki yol görülebiliyorsa ilerlemeli, eğer kuşkular varsa geri çekilinmelidir. Katılık, sıkılık doğru yollardır.

İkinci sırada dokuz: Bir yatağın altındaki rüzgâr. Kişi cadıları ve cincileri davet eder. İyiye belirti, hiç suçlama yok

Gizli, karanlık güçler kişinin planlarını zayıflatmaya çalışmaktadırlar. Durdurulmalı ve açığa çıkarılmalıdırlar. Dürüstlük ve açıklıkla başarıya ulaşılır. Haberleşme ve akademik meşguliyetlerde olumlu belirtiler vardır.

Üçüncü sırada dokuz: Aniden çıkan kuvvetli rüzgâr yinelenir. Pişmanlık.

Beklenmedik ilerleme veya zorluk zamanı. Kişinin karar verme yeteneğinden yoksun olduğu anlaşılana dek, sürdürdüğü ölçüp biçme evresinden söz edilir. Bu durum, başkalarının gözünde kişiyi küçük düşürüp, utandırır.

Dördüncü sırada altı: Suçlar kaybolur. Avcı üç amaç için tuzak kurar.

Amaçlar şunlardır: Fedakârlık, misafirleri şereflendirmek ve günlük yiyecekler. Sorumluluk yüklü bir konumda, kaynaklarının tümünü kullanan ve pratik, ahlaki veya duygusal tüm faktörleri dengeli bir biçimde değerlendiren birinden söz edilir. Kişi herşeyde iyi bir yön bulur. Başarı ve şans zamanı.

Beşinci sırada dokuz: Yılmamak yararlıdır. Suçlar yok olur. Her bakımdan yarar, ama başta değil sonda. Değişimden önce üç, değişimden sonra da üç gün. İyiye belirti

Mükemmel olmayan bir durumdan söz edilir; bu, pek açıkça görülmeyebilir. Dikkatli bir reform gereklidir. Sonraları herşey düzelene dek değişimler sürdürülmelidir. Başarı böylece yakalanır.

Üstte dokuz: Yatağın altında rüzgâr. Zenginliğini ve silahlarını yitirir. Kendi yolu şanssızlıklarla yüklüdür.

Sun’un sessiz ve içe işleyici gücü sınırına varmıştır. Başarı yakalanabilse de kayıp ve güçlükler olasıdır. Kötülükle uğraşma yeteneğini kaybeden kişi, bir olayın içine girip kötü koşullarla karşılaştığında çaresiz kalır. O halde hemen geri çekilmek tek çıkış yolu olur.





58. TUİ / Neşe


Tui trigramı, (göl, kız evlat, neşeli) iki kez yinelendiğinde bu hexagram oluşur. İşini yaparken neşeyle şarkı söyleyen kızın mutluluğu bellidir. Tui, ayrıca başarı ve zenginliği simgeler. Bu yüzden iş projeleri ve yeni görevler için uygunsa da, var olan ilişki ve sorumluluklarda bazı şanssızlıklara ve kavgalara rastlanabilir.

Karar

Neşelilik. Başarı. Yolunda devam etmek olumludur.

Karışık olmayan, bulaşıcı neşe söz konusudur. Neşeli davranışlar sebatla birleşirse en katı yürekliyi bile yumuşatır. Dışa vurulan neşe ve içteki azim özellikleri ideal dengeyi kurarlar.

Görüntü

Gölü yeniden dolduran göl, neşeli olmayı simgeler. Üstün kişi çalışır ve dostlarıyla alıştırma yapar.

Birleşen iki göl, mutluluk, bilgi ve olgunluğun paylaşımının güçlendirici etkisini simgeler. Ayrıca tarafsız ölçütlere karşı kişinin neşesini ölçme gereksiniminden de söz edilir. İlişkilerde zevk, diğerinin durumuyla ilgisiz, bencil bir duyguya dönüşebilir. Ama paylaşmak, zevki bir kat artırır.

Çizgiler

Altta dokuz: İç neşe. İyiye belirti.

Nedeni olan özgürlüğün istekten doğduğu, güvenli ve kendine hakim bir memnuniyetten söz edilir. Her ne kadar, kendini beğenmişlik, bencillik ve bundan doğacak çatışma tehlikesi olsa da uyumlu bir dönemdir.

İkinci sırada dokuz: İçten neşe şans getirir. Suçlar yok olur.

Uyum ve ilerleme zamanı. Kişi kendini veya başkalarını utandırabilecek ucuz zevklere ne şimdi ne de sonra kapılmamalıdır.

Üçüncü sırada altı: Neşeye karşı aşırı düşkünlük.

İçinde manevi bir boşluk bulunan ve dışa sürekli neşe vuran kişi değersiz, boş zevklere kanacaktır. Mutlaka, giderek kendiyle olan bağı koparacaktır. Rahatlıkla aldatılıp, tehlikeli hatalar yapabileceği bir dönem.

Dördüncü sırada dokuz: Hesaplanmış neşe barış getirmez.

Kişi ne derdi içten olursa olsun değersiz olaylar veya kişilere karışabilir. Ancak, bu eğilimin fark edilmesiyle tehlike önlenebilir.

Üstte altı: Neşe tarafından baştan çıkarılmaz.

Hoş ve yardımcı koşulların dönemi ama, gerçek bir başarı söz konusu değil. Derin doğası ve yön duygusuyla olan bağını yitiren kişi, kader ve koşullarca sürüklenir.





59. HUAN/Dağılma


Suyun (K’an) üstündeki rüzgâr (Sun) suyun dağılmasını simgeler. Delice esen rüzgâr, dalgaları üfürmektedir. En belirgin görüntü, enerji harcamasıdır ama Huan, depolanmış veya kıstırılmış enerjinin iyilikle nasıl kullanılabileceğine de değinir.

Karar

Dağılma. Başarı. Kral tapınağa yaklaşır. Engin suları aşmak yararlıdır. Yılmamak kârlıdır.

İhtilafın, dini ritüeller gibi ortak ve yüksek faaliyetlerin paylaşımıyla dağılabileceği anlatılır. Burada kral, yüksek kişilik özelliklerini veya otoriteye sahip birini simgeler.

Bu, «engin suları aşma» tavsiyesiyle birleşerek yolculuktan gelecek yararı anlatır.

Görüntü

Suyun üstünde esen rüzgâr, dağılmayı simgeler. Eski yöneticiler Bütünlüğe kurban verdiler ve onları izleyecek kuşaklar için tapınaklar inşa ettiler.

«Karar»da, yardımsever bir itici gücün, sertliklerini kırdığı kişilerden söz edilirken, burada yardımı yapan ve diğerlerini ortak bir dindarlık altında toplayanlar söz konusudur. Devamlılık fikri, tapınak yaptırma imajıyla verilmiştir.

Çizgiler

Altta altı: İyi bir atın yardımıyla kaçış. İyiye belirti.

Hareketli ve bencil olmayan davranışlardan söz edilir. Bu gibi davranışlar kavga ve yanlış anlamaların önüne geçmede etkili olurlar. İlerleme zamanı.

İkinci sırada dokuz: Dağılma, onu barınağa doğru iter. Şimdi suç yok olur.

İhtilaf ve kötü duyguların artmakta olduğunu anlayan kişi, sıkı ve güvenilir koşullar yaratmaya çalışır. Bu koşullar, kişinin kendi içinde olabilecekleri gibi dışında da bulunabilirler. Karışık şansların dönemi.

Üçüncü sırada altı: Bencilliğini dağıtıyor, bunda bir suçu yok.

Kendini yenilemek, reddetmek, özellikle de zor ve stres yaratan koşullarla uğraşmak gerektiğinde yararlı olabilir. Fakat kendini ihmale de yol açabilir.

Dördüncü sırada altı: Bölünmeleri dağıtır. Çok olumlu belirtiler. Sıradan insanlar farkına varmasa da dağılmayı toplanma, birikme izlemektedir.

İlerleme ve başarı da, kayıp da olduğuna göre karışık şansların zamanıdır. Kişisel bağlantıları veya özel dostlukları daha genel değerlendirmelerde göz ardı edebilmek tarafsız ve kararlı olmayı sağlar. Bunun için az rastlanır bir olgunluk gerekir.

Beşinci sırada dokuz: Açıklamalar dağılan ter gibidir. Kralın sarayında, dağılımda bir hata yoktur.

Karışık zamanlarda, enerji ve kaynaklar zarar gördüğünde tıpkı ağır hastalıklarda terlemek gibi, varılan bir kriz noktası, otoriteli bir ideal tarafından herşeyin birleştirilmesine yarayabilir. Fakat bu noktada büyük enerji ve cömertlik gerekir. Şans ve terfi dönemi.

Üstte dokuz: Dağılan kan yolu göz ardı ediliyor. Bunda hata yok

Kişinin tehlikeli ve yaralayıcı bir duruma yaklaştığı gözlenir. Sonuçlar değerlendirilmelidir. Tatsız veya tehlikeli koşullardan kurtulma veya iyiye doğru değişim söz konusudur.





60. CHIEH/Kısıtlama, sınır koyma.


Kui (göl, neşeli)nin üstündeki K’an (su, tehlike), bir sınır konmadıkça taşacak olan gölden söz eder. İdealler için savaşmak ve mükemmeli ummak, aslında gerçekçilikten uzak olmasalar da kişisel tavırlar kısıtlanmadıkça, ümitsiz hayallerdirler.

Karar

Kısıtlamalar. Başarı. Tatsa kısıtlamalarda ısrar etmeyin.

Sınır koyma, kısma ve tutumlu davranma kişinin kaynaklarını ve kuvvetini geliştirici unsurlardır. Ama eğer bu kısıtlamalar kişilere veya içinde bulundukları durumlara aykırı düşüyorlarsa yıkıcı olabilirler. Kişi ölçüyü kaçırmamalıdır.

Görüntü

Gölün üstündeki su, kısıtlamayı simgeler. Üstün kişi sayar, ayarlar ve yönetimle, meziyetin yapılarını ölçer.

Gölün bir sınırı mevcutken, su tamamen sınırsızdır ve bu yüzden kontrol altında tutulmalıdır. Yalnız kişisel yetenekleri, zayıflıkları ve izlenecek yolun sınırlarını belirlemekle o yolda ilerlenebilir. Ancak böylece geçici koşullardan etkilenmez. Var olan potansiyel bastırılmamalıdır.

Çizgiler

Altta dokuz: Kapı ve avlunun dışına çıkmaz ve bunda bir hata yoktur.

İlerlemenin tavsiye edilmediği bir dönem söz konusudur. Bekleyiş ve ölçülü bir hazırlık, zamanı geldiğinde atılım yapmak için yolu açar.

İkinci sırada dokuz: Kapı ve avlunun dışına çıkmaz. Şanssızlık.

Hareket zamanı geldiğinde, fırsat kaçırılmamalıdır. Şu sırada tereddüte düşmek bir daha yakalanmayacak fırsatların kaçırılmasına ve hatta felakete yol açar.

Üçüncü sırada altı: Kişi kendine sınır koymaktan acizdir. Üzüntü için nedenler çıkacaktır. Suçlama yok

Her türlü aşırılık ağır sonuçlar doğuracak. Aşırılığa meyilli birinden söz edilir. Belki zevk almak yaşamının amacıdır veya kibirin getirdiği katılığa yatkındır, fakat sonuçta hata kendindedir.

Dördüncü şurada altı: Memnuniyet verici sınırlama. Başarı

Sınırlama doğal olmalıdır. Durumun ve kişinin kendisinin koyduğu kısıtlamalar fazla sıkı veya fazla gevşek olduğu takdirde söz edilen doğallık duygusu hissedilemez. Chien’in simgelediği doğru yönetim, ödüllendirici olur.

Beşinci sırada dokuz: Kendini tatlılıkla sınırlayarak, ilerlerken şeref kazanır. Şans.

Kişi özellikle başkalarını yönettiği koşullarda, amacına ulaşmak için kendinin kabullenmeyeceği kısıtlamaları başkalarına koymamalıdır. Eğer duruma uyan, ama özgürlüğü de sınırlamayan sınırlar konabilirse büyük başarılar elde etmek mümkündür.

Üstte altı: Tatsız kısıtlamalar sürdürülürse şanssızlık doğar. Suç yok olacak

Tavır ve hareketlerde ısrar etmek şanssızlık getirir. Başkalarını sertçe kısıtlamak, er ya da geç tepki uyandırır. Ama durum bu kısıtlamaları talep ediyorsa, kişi önce kendini düzeltmeye bakmalıdır. Böylece suçlanmaktan kurtulur.





61. CHUNG FU/Anlamak (Gerçek)


Sun (en büyük kız evlat, iyi huylu)’un altındaki Tui (en küçük kız evlat, neşeli). Küçük kardeşin memnuniyetle örnek aldığı müşfik bir abla imajı vardır. Chung Fu, güven ve içtenlik zamanını gösterir. Rüzgârın (Sun) üfürdüğü göl (Tui) suları görüntüsü aracılığıyla, hexagram, görünmezin gösterilmesi fikrini verir. Güçlü, iyilikle, zayıf olanları veya alt seviyedekileri yüreklendirir. Zayıf unsur güvenle karşılık verir.

Karar

Anlamak Domuzlar ve balıklar İyiye belirti.

Engin suları aşmak kazançlı. Yılmamakta yarar var.

Domuz ve balıklarla simgelenen en zor, en inatçı kişi veya koşulları dahi herşeyin cevap verdiği evrensel gerçeğin gücü yardımıyla etkilemek mümkündür. Bu, sadece ortak ilgi, sevecenlik veya herhangi bir bağ sayesinde değil, kültürel farklılıkları ya da kişisel değerleri aşan ve herkeste bulunan ulu ruhun farkına varmak yoluyla mümkündür.

Görüntü

Göldeki rüzgâr gerçeği simgeler. Üstün kişi kavgaları dikkatle tatlıya bağlayarak mahkemeleri önler.

Eski Çin adalet sistemi barış hakimlerince yöneltilirdi. Derin bir sorgulamanın gereksiz cezaları önlediği düşünülürdü. Burada kişiler arası sosyal, kültürel ve diğer farklılıkları aşan bir anlayışı yayma fikri vardır.

Çizgiler

Altta dokuz: Ön eli değerlendirmek yararlıdır. Kendi dışındaki diğer değerlendirmeler huzursuzluğa yol açar.

Diğerlerinin yardımı ve sıkı çalışmayla kazanılan başarı zamanıdır. Avareliğe ve kolay, bencil kararlara veya değersiz ortaklara karşı uyan vardır.

İkinci sırada dokuz: Su bitkilerinin arasında öten turna kuşuna, yavrusu cevap verir. Lezzetli yiyeceklerim var, onları seninle paylaşacağım.

Şanslı bir dönem. Benliğin çekirdeğindeki açık ve bencil olmayan meziyetler gerçek etkinin kökleridir. Kesinlikle yayılır.

Üçüncü sırada altı: Dostuna rastlar. Davul çalar, durur. Ağlar, şarkı söyler.

Fazlasıyla başkasına bağımlı birinden söz edilir. İyilik veya kötülükten açıkça bahsedilmese de kişinin bu ikisi arasında gidip geldiğinden söz edilir. Kazanç kaybı, kayıp, kazancı izleyebilir.

Dördüncü sırada altı: Neredeyse dolunay gecesi Bir at kaçar, bir diğeri sadakatla devam eder. Bunda bir hata yoktur.

Ay dolunay şekline ulaştığında, parıltısının kaybolmasına ve doruktan inmesine de az kaldı demektir. Şansın bu değişkenliği kavranıp, alçakgönüllülükle durumun iç anlamlarına ulaşılmaya çalışılmalıdır. «At» görüntüsü ilişkileri keserek ayrı yollara giden bir çifti anlatır. Biri yolunda devam etmekten başka hiçbirşey yapamaz. Ayrılık ve terfi olasıdır.

Beşinci sırada dokuz: Herşeyi kucaklayan bir anlayışa sahiptir. Bunda hiç hata yoktur.

Başarı ve uyum dönemi. Ama, durum kişinin herşeye karşı gösterdiği önyargısız, açık sevecenlik sayesinde bir bütün olmuştur. Oysa bu birleştirici güç çekilse düzensizlik ve düşmanlık ortaya çıkabilir.

Üstte dokuz: Horozun ötüş sesi göğün içine işler. Devam etmek tehditkâr bir durum oluşturur.

Öten horoz, başkalarını kendi varlığı ve yararlığına inandırmak meziyetine sahip birini simgeler. İlerde bu durum felakete yol açabilir. Bazıları için karışıklık ve zorluklar söz konusudur. Alçakgönüllü yaşama biçimleri olanlar başarıya ulaşırlar.





62. HSIAO KUA / Küçüğün aşırılığı


Chen (gök gürültüsü, canlanan), Ken (dağ, durağanlık) in üstündeyse yukarının zoruyla kıstırılmış gücü simgeler. Gücün veya meziyetin zayıf ya da alt seviyedeki unsurlarda bulunması, durumunun taleplerini karşılayamadığı birini anlatır. Hasislik veya belirli bir amaç eksikliğinden de söz edilir.

Karar

Küçüğün aşırılığı. Başarı. Küçük şeyler başarılabilir, büyükler başarılamaz. Yılmamak yararlıdır. Şarkı söyleyen kuş gibi. Yukarı doğru hareket kötü, alçaklarda gezinmek iyidir. Fazlasıyla iyiye belirti.

Kişinin sınırlarını bilmesinden doğan alçakgönüllülük bir meziyettir, ama vicdanla birleşmediği sürece bir zayıflık olarak görülebilir. Durumun özel koşulları kavranıp, büyük başarı beklenmemeli. Şarkısıyla, düşünüşü kehanet eden kuş gibi, fazla görkemli başarılar ummamalıyız.

Görüntü

Dağın üstündeki gökgürültüsü küçüğün aşırılığını simgeler. Üstün kişinin alçakgönüllülüğü mütevaziliktir. İnlemesi kederindendir ve ekonomisi sefildir.

Dağda, tam tepede gökgürlemesini duyan biri gibi olgun kişi de zamanın doğasını kavrar. Böylece formlara ve adetlere ciddi bir dikkat gösterir. Gerektiğinden bile fazla bir alçakgönüllülüğün tavrını belirlemesine dikkat eder. Kişi tırmanırsa, yalnızca düşebilir.

Çizgiler

Başlangıçta altı: Kuş yüksek perdeden ötüyor. Şanssızlık

Görünüşte şanslı bir dönemi şanssızlığın izlemesi bekleniyor. Kişi, konum ve kaynaklarının yapısına saygı göstererek, bunları fazla aşmaya çalışmamalı. Sorumluluk almaya hazırlıklı değilse, durum şanssızlıkla sonuçlanır.

İkinci sırada altı: Manevi annesi için manevi babasını ihmal ediyor. Bakanla tanışarak, yöneticiyi ihmal ediyor. Bunda bir hata yok

Kurallar çarpıtılmış veya bozulmuş. Kişi kendini, hazırlıksız olduğu bir olayın ortasında buluverir. Fakat doğrusu, en iyi kozlarıyla oynayarak tedbirli adımlar atmaktır.

Üçüncü sırada dokuz: Titiz tedbirler alınmazsa, başkalarınca arkadan vurulabilir. Tehditkar

Yetersizlikleri yüzünden kırılgan, dikkatsiz veya fazla güvenli kişiler gizli tehlikelere karşı hazırlıklı olmalıdır. Tehlikeden kaçılabilir ama büyük bir dikkat şarttır.

Dördüncü sırada dokuz: Olayları uysal bir tavırla algılar. Bunda hata yoktur ama ilerlemek tehlikelidir. Dikkatle yolunuzu sürdürün.

Geçici olsa da tehlike olasıdır. Kişi tedbirli, yapıcı davranmalı ve fazla olaya karışmamalıdır.

Beşinci sırada altı: Batıdaki ağır bulutlara karşın yağmur yağmaz. Prens, mağaranın içine bir ok atarak avını vurur.

Herhangi bir nedenle, varmak istediği konumdan uzak kalan bir kişiden söz edilir. O konuma varan kişi esas ideallerini de gerçekleştirecektir. Eğer bazı yardımcılar seçiliyorsa, saldıkları nam değil gerçek değerleri gözönünde tutulmalıdır.

Üstte altı: Onunla tanışmadan, pas geçer. Şarkı söyleyen kuş uçar gider. Şanssızlık, mahvolma.

Detayların önemli olduğu bir dönemde kişi yalnız genel faktörlerle ilgilenmektedir. Ortada küçük fırsatlar varken, büyük görevler üstleniliyor veya var olan şansa aşın güveniliyorsa, o durumun sonu tatsızdır. Yalnızca çalışkan ve mütevazi kişiler şansı yakalayacaktır.





63. CHI CHI / Tamamlama


Bu hexagram’da kesik ve bütün çizgiler eşit dağılmıştır. K’an (yukarda su) ve Li (ateş) trigramları kaynayan su görüntüsüyle tamamlama fikrini yaratırlar. Yani iki fikir bir aradadır. Birine göre, başarı, uyum ve çabaların meyvalarını toplama dönemiyken, diğerine göre Chi Chi’nin (I’de sıkça kullanılan dolunay veya öğle güneşi imajları) dengeli doğasında, etki ile başarı yakında sönecektir. Bitmeyen oluş I Ching’in ardındaki ana anlamdır.

Karar

Tamamlama. Küçük şeylerde kazanılan başarı. Yılmamak kazançlı. Baştaki şans, sonraları karmaşaya dönüşür.

Yalnız küçük işlerin başarıyla halledilebileceği bir dönemdir. Bunun gibi, enerjinin zirveye ulaşmasıyla doğan başarı ve yaratıcılık patlaması küçük olaylarda kullanılmalı ve şansın dikkatsizlik ya da gevşek tavırlara yol açması önlenmelidir. Meyve veren dönemi çürümenin izlediği gerçekten kabullenilirse boş yere acı çekilmez.

Görüntü

Ateşin üstündeki su, tamamlamayı simgeler. Üstün kişi şanssızlığın doğasını izleyerek kendini hazırlar.

Burada ateş ve su, iyi sonuçlar yaratan yaratıcı bir gerilimi simgeler. Ama bu iki güç, doğaları bakımından saldırgan veya düşman güçlerdir; o yüzden uyumları çok kırılgandır. Karar’ın tavsiyesi, başardı ve rayına oturtulmuş işlerin daha fazla yayılmadan devam ettirilmesi yolundadır. Tamama erdirilmemiş girişimler, gecikmeden bitirilmelidir.

Çizgiler

Altta dokuz: Fren yapmak. Tilki kuyruğunu ıslatır. Bunda bir hata yoktur.

Olayların yapısı gelişmekte, tomurcuk vermektedir. Eğer kişi fazlasıyla tedbirli değilse ve prensiplerinin yolundan az da olsa saparsa bunun sonuçları tatsız olur. Oysa prensiplere uygun hareket edilirse, bu ne denli sevimsiz veya modası geçmiş gözükürse gözüksün, zararlardan kurtulunur. Yeni ataklara kalkmamanın gerektiği zor bir dönem.

İkinci sırada altı. Arabanın penceresinden düşürdüğünü aramamalı, yedi güne kadar bulunacak.

Zorluk ve hatta başlangıçta kayıp dönemi. Fazla öne çıkma ve alçakgönüllü davranmama tehlikeleri vardır. Böyle davranmayın. Yaşam çarkında herşeyin bir yeri vardır.

Üçüncü sırada dokuz: Büyük imparator, barbar sınır komşularını itaat etmeye zorladı ve üç yıl sonra onların topraklarını fethetti.

Alt Seviyedekileri işe almayın.

Zorluk ve çatışma döneminden söz edilse de, yılmamak koşuluyla başarı yakalanacak. Fazla gevşek, fazla öz güvenli olunmamalı. Romantizme kapılma veya saçma amaçları kendininkilerle özdeşleştirme tehlikeli vardır. Kişisel durum ve kaynaklar dikkatle araştırılmalıdır.

Dördüncü sırada altı: Kişi incelik ve zerafete sahip olduğu halde paçavralar giymektedir. Gün boyu dikkat içindedir.

Statü’yü ancak tedbirin koruyabileceği bir dönem. Kişi gereksinimlerini, büyük bir başarıyla olmasada, elde eder. Başarılı bir durumun içinde dahi gizli tehlikeler bulunabilir.

Beşinci sırada dokuz: Komşunun batıda kurban ettiği öküz, batıya adanan küçük armağanlardan daha az kutsanabilir.

Bu dönem, gösterişli, büyük koşulların dönemi değildir. Kaynak ve meziyetlerin açığa vurulması yerine sadelikle alçakgönüllülük tavsiye edilir. Küçük işler olumlu belirtiler gösterir.

Üstte altı: Başı ıslaktır. Tehlike.

Zamanın doğasına, ileri hareket uyar. Duraklamak veya kendini beğenmek, hemen yeni tehlikelerin doğmasına ortam hazırlar. Dengeli koşulların kötü etkileri örtebildiği bir fırsatlar dönemi.





64. WEI CHI / Tamamlama Öncesi


Li (alev), K’an (su)’ın üstündeyse, şafak zamanı denizden doğan güneşi simgeler. Bu, sonuncu hexagram olsa da, çizgiler doğru yerlerinde değillerdir. Söz edilen dönem ilkbahardır; bütünlük için hazırlık yapılır ve çaba gösterilir. Gelecek için büyük umutlar vaad eden taze projelere olumlu bakılır.

Karar

Tamamlama öncesi. Başarı. Neredeyse suyun üstünde olan tilkinin kuyruğu ıslanır; bunda bir kazanç yoktur.

Küçük tilki, tipik bir Çin folk imajıdır. Eğer tedbirli ilerlemezse, başarısızlığa düşebilir veya son dakikada zarar görebilir. Daha geniş bakıldığında, garip ya da potansiyel olarak düşman bir durum sezilir. Şimdiye dek şans, zararı önlemiştir ama konumunuzu ancak bilinçli tavırlar sağlama alabilir. Durumda eksik olan, birleştirici bir güçtür. Bunu edinmenin yolu belki de paylaşılan bir ideal veya hırstan geçer.

Görüntü

Suyun üstündeki ateş, tamamlama öncesini simgeler. Üstün kişi varlıkların dünyasını açıkça kavramıştır ve her birine uygun bir yer tayin eder.

Ateşin yönü yukarı, suyun yönüyse aşağı doğrudur. Wei Chi’nin simgelediği ilişkide, asla bir araya getirilemezler. Bu yüzden kişi, içinde bulunduğu koşulları gerçekçi bir biçimde değerlendirmelidir.

Çizgiler

Altta altı: Kuyruğunu ıslatır, işte suç burada yatar.

Karışık, rayına oturmamış durumlar, ani harekete geçmek konusunda itici güç yaratırlar. Ama eğer atılımın zamanı değilse, utanç verici olaylar meydana gelebilir. Yol açılana dek bekleyin. Başarı ve güç, kısıtlı ve yeterince tatmin edici olmayacaktır.

İkinci sırada dokuz: Fren yapar. Yılmamak iyiye belirtidir.

Şu anda en iyisi beklemektir. Yol yakında açılacaktır; o yüzden kişi gücünü ve kaynaklarını toplamalı ve hazırlanmalıdır. Böylelikle başarı, doğru anda kendiliğinden oluşur. Kişinin atılımının, alışılmadık bir acımasızlıkla kösteklenmesi sorunlara yol açar.

Üçüncü sırada altı: Tamamlanma öncesi atılım yapmak tehditkârdır. Engin suları geçmek yararlıdır.

Hareket zamanı gelip çattığı halde kişi henüz hazır değildir. Devam etmek felakete yol açacağından, geri çekilmeli ve yeni bir aktiviteye başlanmalıdır.

Dördüncü sırada dokuz: Yılmamak yararlı. Suç yok oluyor. Barbar sınır komşularını itaate zorlamak için büyük kuvvet gerekir. Bilir ki, üç yıl içinde büyük ödüller kazanacaktır.

Hareket zamanı gelmiştir, tehlikeli olsa da fırsatı kaçırmamak için atılım şarttır. Başarı ve kazanç dönemi.

Beşinci sırada altı: Yılmamak iyiye belirti. Suçlama yok, üstün kişinin parlak zekâsı, değişmez bir özelliğidir. Şans.

Herşeyin eskisine göre düzeldiği başarılı bir dönem. Başkalarıyla iyi ilişkileri koruyup, düzensizliğin içinde düzen arayın.

Üstte dokuz: Şarapla kutlama yapıyor. Bunda bir hata yok. Başını ıslatırsa, aklını yitirir.

Burada tehlikenin savuşturulmasından söz edilir. Kendi çevresinde uyumu yakalamışken, aşırılık veya dikkatsizlik tehlikeleri belirir. Bu durum, önceden yapılmış yararlı işleri dahi bozabilir.





EK - Hexagram Tanıtım Kartı





Trigramlar ve Özellikleri





SEMBOL



ÖZELLİKLERİ



MEVSİM



Ch’ien (gök)

Yang, güçlü, yaratıcı, baba

sonbahar sonu, kış başı



K’un (toprak, yeryüzü)

Yin, bağlı, kabul edici, karanlık, kabullenici anne

Yaz sonu, sonbahar başı



Chen (Gök gürültüsü)

Canlanma, güçlü, heyecanlı, hareketli büyük oğul

İlkbahar



K’an (su)

Derin, tehlikeli, uçurum gibi, kurnaz ortanca oğul

Kış



Ken (dağ)

Sessiz, inatçı, durağan, en küçük oğul

Kış sonu, ilkbahar başı



Sun (rüzgâr, tahta)

içe işleyici, kabullenici, iyi huylu, en büyük kız evlat

İlkbahar sonu, yaz başı



Li (ateş, şimşek, güneş)

Sıkıca yapışan, sıcak, heyecanlı, güzel ortanca kız evlat

Yaz



Tui (göl)

Neşeli, yumuşak, gülen, en küçük kız evlat

Sonbahar





Trigramlar ve Özellikleri





{1} Konfiçyüs, bu konuyu şöyle genişletir:

"Eğer konuşulan dil doğru değilse, o zaman söylenen şey, söylenmek istenen şey olmaz. O zaman yapılması gereken yapılmaz ve eğer işler yapılmadan kalırsa, maneviyat ve sanat bozulur. O zaman adalet, sahtekarlıkla yürür. Eğer bu olursa, insanlar kendilerini umutsuz bir karmaşanın içinde bulurlar. Bu nedenle, söylenen şey herşeyden önemlidir ve bu konuda dikkatsizlik yapılmamalıdır."





