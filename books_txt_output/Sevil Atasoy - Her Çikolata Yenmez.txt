İçindekiler

Başlangıç

Acil servisteki toksik bayan

Balıkların arasında Rolex'li bir ceset

Ölüler konuşamaz

Şam'da 72 saat

Ben senin hayatından gittim oğlum

Mata Hari'yi idama götüren makyaj çantası

Ay çarpması

Fillerin ağladığı yer

Bu çocukları gören var mı?

Mavi mavi masmavi, gözleri boncuk mavi

Göldeki "yeşil" ceset

İkinci bebekle gelen adalet

Önce bir köpek sevin, sonra bir kadın ve hapisten kaçın

Karısını öldürdü diye doktoru astılar, masum olduğunu 98 yıl sonra anladılar

Abartıyorlar sanmıştım, meğer CSI-Konya gerçekmiş

Her çikolata yenmez

Gerçek Indiana Jones'lar ve Kristal Kafatasları'nın Sırrı

Ünlü yazarın pek tehlikeli aşk üçgeni

Tevfik'lerin sabun kokan halısı

Affet bizi Hirasawa! Seni 40 yıl asamadık

Romeo'dan Fa'afafine'lere

Parmak izi ve DNA bankaları AİHM'de yargılandı

İki birayla 0.51 promil alkol çıkmaz

Robotların savaşı çok yakın

Ölümün rengi kiraz

Emirliklerin fark yaratan kadınları

Harikalar diyarından haberler

Çöpçatan DNA'lar

Kel kafa ve kurabiyeler

Sesler duyuyorum doktor bey!

Canımızla oynayan sahtekârlar

Toprağa kulak verin

Sacco ile Vanzetti

Rekorları çöpe atalım

Ellerini kana bulamayan kadınlar

Beni siz gömdünüz, yine siz kurtardınız

Yılanlar ve melekler

Hibakuşaların 66 yıllık acısı

Bu seçimi mutlaka alacağız

Uğursuz piyango

Dikkat izleniyorsunuz





Her Çikolata Yenmez



ve

Başka Tatsız Öyküler

Sevil Atasoy

anonim

DOĞAN KİTAP





Annem, Dr. Ferda Gök

ve

Babam Prof. Dr. Şemsi Gök'e





Başlangıç


Dostlarım ve yayınevim, artık bir polisiye roman yazmam gerektiğine inanıyorlar. Ben ise hâlâ daha önce üç kez olduğu gibi gerçek suç öykülerini ve adli bilimlerin değişik alanlarında­ki denemelerimi sizlerle paylaşarak, ömrümün tam yarışım verdi­ğim bu gizemli dünyayı tanıtmakta ısrar istiyorum. Gerçi bizlerin yaşadığı, polisiye film ve dizilerde izlediklerinize pek benzemez. Üç-beş kişiyle yürütülen soruşturmalar yoktur, birkaç günde aydınlatılabilen cinayetler azdır. Hele bırakın oto boyası, lastik izi, cam, ayakkabı tabanı, mürekkep, patlayıcı veritabanlarını, ulusal düzeyde bir DNA veritabanı bile olmayan ülkede çalışıyor­sanız, faili meçhulleriniz de çoktur.

Bir biyokimyacı olarak, adli bilimlerin gizemli dünyasına adı­mımı attığım 1980'lerden bu yana, suçla mücadele tekniklerinde başdöndürücü gelişmeler oldu. Elbette Türkiye'de de çok şey değişti. 1980'li yıllarda elimde bir cam şişe, şişenin içinde özel olarak yetiştirilmiş altın değerinde yüzlerce sirke sineğiyle Almanya'nın Erlangen Üniversitesi'nden Adli Tıp Kurumu Kimya Dairesi'ne dönmüştüm. Artık, ölülerin iç organ parçalarında hızlı, kolay ve ucuz bir yöntemle zehir aramak için sineklerden medet umulmuyor.

Babalığın belirlenmesi için, önce çocuk, ana ve baba olduğu iddia edilen erkeğin kan grupları inceleniyor, erkeğe "baba olabi­lir" denirse, erkekle çocuk çok sayıda doktorun önüne oturtula­rak, kulaklarına, el ve ayak parmaklarına bakılıyordu. Benziyorlarsa, erkeğe daha güçlü biçimde "baba olabilir" deniyordu. Bu da gerilerde kaldı.

Türkiye, yavaş yavaş görgü tanıklığını bir yana bırakıyor. "Ben yaptım" diyenlere fazla kıymet vermiyor. Bilimsel delillerden suçluya gitmek, ülkenin her yerinde, her zaman uygulanamasa da, yetkililerin sıklıkla yinelediği bir hedef.

Türkiye'nin gerek polis, gerekse jandarma olay yeri inceleme birimleri ve kriminal laboratuvarları, sayıca az olmakla birlikte, gelişmiş ülkelerin araç-gereç donanımına sahip. Buralarda çalı­şan uzmanlar, yine sayıca az olsalar da, bilgi ve becerilerinden kuşku yok.

Bütün bu gelişmelere rağmen, aydınlatamadığımız suçlar, delil yetersizliğinden salıvermek zorunda kaldığımız suçlular ve haksız yere mahkûm ettiklerimiz var. Tıpkı dünyanın bütün diğer ülkele­rinde olduğu gibi. Çünkü, şu sıralar Kanal D'de sunduğum "Kanıt" adlı dizinin her bölümünü kapatırken tekrarladığım şekilde, kusursuz cinayet yoktur. Ama tarih boyunca kusurlu polisler, kri­minalistler, savcılar, avukatlar, doktorlar olmuştur. Daha da ötesi, düne kadar güvenerek uygulanan, mahkûmiyetlere, hatta idamla­ra dayanak oluşturmuş bazı incelemelere, hiç de güvenilemeyece­ği ortaya çıkmıştır. Eğer bu mesleğin bir profesyoneli iseniz, hangi yöntemlerden söz ettiğimi biliyorsunuz. Eğer ceza adalet sistemiyle doğrudan ya da dolaylı olarak bağlantılı iseniz, bu durumu tahmin etmişsinizdir. Eğer adli bilimlere ilgi duyan bir vatandaşsanız, elinizdeki kitabın sayfalarım çevirdikçe, durumu keşfedeceksiniz.

Amerikalı siyahi sporcu O. J. Simpson'un 1995 yılında görülen ceza davası sayesinde, olay yeri inceleme ve DNA analizlerine özen gösterilmediğinde, iki kişinin hunharca katledilmesinden sorumlu tutulan kişinin beraat edebileceğini öğrendik. 191 kişinin can verdiği 2004 Madrid terör saldırısında, parmak izi karşılaştır­malarında FBI'ın bile hata yapabildiğini gördük. Münevver Kara­bulut cinayeti, otopsi masasından ceset üzerine sperm bulaşabile­ceğini, Mustafa Çelik cinayeti, ısırık izine dayalı olarak bir kişinin mahkûm edilemeyeceğini kanıtladı.

Bazı öyküler, benzeri hataların yol açtığı onarılmaz yaralarla ilgili. Örneğin "Ölüler konuşamaz", haksız yere suçlanan bir bilim adamının intiharım, "Karısını öldürdü diye doktoru astılar", ida­mından 98 yıl sonra aklanan bir doktoru, "Sacco ile Vanzetti" üzerinden 84 yıl geçmesine rağmen hâla tartışılan iki idamı anla­tıyor. "Beni siz gömdünüz yine siz kurtardınız’ın ise hayatımda çok farklı bir yeri var. Suçsuz olduğu halde, bir görgü tarağı ve iki saç teliyle iki kez müebbet hapse mahkûm olan Dwain Allen Dail ile tanışmamın öyküsü. Allen'i, ömrünün 18 yılını haksız yere

geçirdiği cezaevinden çıkartanlar, Barry Scheck ve Peter Neufeld adlı iki hukuk profesörü. 1992 yılında New York Yeshiva Üniver­sitesi Benjamin N. Cardozo Hukuk Fakültesi'nde başlattıkları Masumiyet Projesi'ni, onlardan altı yıl kadar soma, İstanbul Üni­versitesi Adli Tıp Enstitüsü'nde yürütmeye başladım. Şimdilerde çok sayıda adli bilimci ve hukukçuyla birlikte bu hizmeti üniver­siteden bağımsız olarak sürdürüyorum.

Bu yazıların hemen tamamım, Birleşmiş Milletler'deki görevim nedeniyle bulunduğum ülkelerin otel odalarında kaleme aldım. Vaktin hep gece ve benim hep yalnız olmamdan mıdır nedir, bazı­ları içinizi karartabilir. Size anlatacaklarımın arasında keyif alaca­ğınız olağanüstü başarı öyküleri de var elbette. Bu kitaba admı veren "Her çikolata yenmez"de, bir kepek tanesinden DNA elde eden moleküler biyologu kutlayacak, "Balıkların arasında Rolex'li bir ceset'teki otopsi teknisyeninin dikkatine hayran kalacak, "Olay yeri incelemesi ne kadar sürmeli?"deki iki kadın polisin sabrına şaşacak, efsanevi polis müdürü sevgili Dr. Henry Lee, "Tevfik'lerin sabun kokan halısı"na yanağını dayadığında, şapka­nızı çıkartacaksınız.

Bu arada, dolunayın suça etkisinden tutun da, aşkın insana neler yaptırdığına, Mata Hari'den Fa'afafine'lere kadar ilginizi çekeceğini düşündüğüm birçok konuya yer verdim. Mekong Nehri kıyılarından Gobi Çölü'ne, Abu Dabi'den Guadalajara'ya, hayatın her noktasına dokunan adli bilimler dünyasındaki yolcu­luğunuzdan keyif almanızı dilerim.

Sevil Atasoy İstanbul, Ocak 2011





Acil servisteki toksik bayan


Eğer nükleer silah laboratuvarındaki kimyacıların analizle­ri doğruysa, insan vücudu bir anda zehirli gaz üreten bir fab­rikaya dönüşebilir. Yok eğer doğru değilse, o gece hastanenin acilinde yaşananları, biri lütfen bize açıklasın.

19 Şubat 1994 akşamıydı. Bayan Gloria Ramirez ağırlaştı. Kalbi düzensiz atıyor, zor soluyordu. Kocası ilkyardımı aradı. Ambulans evden saat 19.50'de ayrıldı. Sağlık görevlileri kadını hemen mo­nitöre bağladı, oksijen verdi, serum taktı. Saat 20:14'te, Manolya Caddesi'nden sola saptılar. Önceden haberli birkaç hemşire koştu­rarak geldi, tekerlekli sedyeyi uçarcasına ittirdi, Bayan Ramirez'i acil servisin bölmelerinden birine yerleştirdi. Okuyacaklarınız, bundan sonraki 36 dakikanın akıl almaz öyküsüdür.

Pamuklu şortu ve fanilasıyla Travma Odası-I'de yatan kadının bilinci, yan açıktı. Kısık bir sesle ve çok zorlanarak konuşuyor­du. Nabzı yükseliyor, tansiyonu düşüyordu. "Üşüyorum" dedi, "burası çok soğuk". "Aciller hep soğuktur" diye cevap verdi biri.

Plastik maskeyi ağız ve burnunun üzerine yerleştiren solunum terapisti Maureen Welch, "Rahim ağzı kanserinin ileri evresinde sık rastlanan bir tabloydu" diye anlatacaktı çok sonra; "Henüz otuzla­rının başında olması dışında, dikkati çeken bir özelliği yoktu."

Kaliforniya'nın Riverside Hastanesi, acil tıp servisinde görev­li Dr. Mark Thomas ve ekibi, benzeri durumlarda uyguladıkları standart tedaviye başladılar. Valium (diazepam), Versed (midazo­lam), Ativan (lorazepam), lidocaine, Bretylium (bretylium tosylate) vesaire, vesaire...

Bu arada hemşire Susan Kane, hastaya doğru eğildi, sağ dirse­ğinin içini alkollü pamukla sildi, 20'lik enjektörün iğnesini dama­ra yerleştirdi, pistonu yavaşça çekmeye başladı. Kemoterapi gö­ren hastaların damarına yüzlerce kez girmiş olan hemşire, kanın kendine özgü kokusunu iyi tanırdı. "Bir tuhaf kokuyor, bir de sen kokla" diyerek enjektörü, solunum terapisti Maureen Welch'in burnuna dayadı. "Amonyak kokuyor" dedi Maureen ve enjektörü başasistan Dr. Julie Gorchynski'nin eline tutuşturdu. Doktor, en­jektörü önce kokladı, sonra ışığa tuttu, "Bunun içinde sarı tane­cikler yüzüyor" dedi hayretle. Enjektör elden ele, burundan buru­na dolaşmaya başladı, sonunda şefe ulaştı. "Haklısınız hanımlar" dedi Dr. Mark: "Kanında sarı kristaller dolaşıyor."





Vücutta yeşil yağ, ağızda sarımsak kokusu


Bu kargaşa yaşanırken, Bayan Ramirez'in durumu kötüledi, entübe edildi, kalbe elektrik şoku uygulamak üzere hazırlıklar ta­mamlandı. İşte o anda, ne olduysa oldu. Yılların hemşiresi Susan Kane, "Gözüm yaşanyor, yüzüm yanıyor" diyerek arkasını dön­dü, birkaç adım attı ve yere yığıldı. Dr. Mark, "Sedye getirin" di­ye bağırdı. Tam o sırada, defibrilatörün kaşıklarından birini has­tanın sol göğsünün, diğerini sağ köprücük kemiğinin altına yer­leştirmiş olan bir başka hemşire seslendi: "Vücudundaki bu yeşi­limsi yağ da ne?"

Eğilip bakanlar, boynundan başlayıp aşağıya doğru inen yağ tabakasını gördüler. Bazıları ne olduğunu anlamak için orası­nı, burasını kokladı. "Tatlı bir şey, meyve gibi", "Yok canım, sar­ımsak" tartışmaları sürerken, inanmayacaksınız ama, bu kez ba­şasistan Dr. Julie Gorchynski fenalaştı, dışarı çıktı, hemşire is­tasyonuna gidip oturdu. Bir süre sonra nefesi tutuldu, bacakla­rı titredi ve sandalyeden yuvarlanıverdi. Nihayet biri akıl etti de, acil servisin başkanı Dr. Humberto Ochoa'yı yardıma çağırdı. Dr. Ochoa, bir süre Bayan Ramirez'i hayata döndürmeye çalışan­ların gayretini izledi. Sonra, "Sen biraz dinlen, ben devam ede­rim" diyerek Dr. Mark'ın yerini aldı. Saat tam 20:40'da, o ana kadar hastanın başucundan hiç ayrılmamış solunum terapisti Maureen Welch, yere düştü. Dr. Ochoa emretti: "911'i arayın."

20:47'de itfaiyeciler ve polisler binadan içeri girerken, Travma Odası-I'de, bu kez hemşire Bettina Berry fenalaştı. Saat 20:50'de "Hastayı kaybettik" dedi Dr. Ochoa ve hemen ekledi: "Burayı ça­buk boşaltın, zehirleniyoruz."

İşte, 19 Şubat 1994 gecesi Riverside Hastanesi'nde bunlar oldu.





Kaliforniya polisinden dinledim


Bayan Ramirez'in neden olduğu gariplik, popüler TV dizisi Gizli Dosyalarca. (X-Files) ilham kaynağı oldu. Dünya dışı varlık­ları ve pozitif bilimlerle açıklanamayan olayları ele alan dizinin,

1994'teki son bölümünde (The Erlenmeyer Flask), ambulansa bindirilmeye çalışılan yeşil kanlı yaratık Dr. Secare'den zehirli buharların yayılması, bu yüzden.

Hastanede geçen televizyon dizisi Grey's Anatomy'nin 2007'deki bir bölümü, benzer konuyu işler. Dr. George O’malley, hastanın damarına girdiğinde bir damla kan, gazlı beze damlar. Doktor, bezi enjektörle birlikte hemşireye uzatır, o da bir labo­ranta teslim eder. Bu sırada kargaşa çıkar, odada kim varsa ser­semler, yere düşer.

Ben, Riverside Hastanesindeki olayı, 1996 baharında Riverside Kriminal Laboratuvarı'nı ziyaret ettiğimde öğrendim. Savcılık, trafik polislerinin alkol kontrollerinde rüşvet almasını engelle­mek amacıyla ilginç bir sistem geliştirmişti. Sürücü alkolmetreye üflediğinde, sonuç otomatik olarak hem laboratuvara, hem de savcılığa fakslanıyordu. O sıralar Los Angeles'ta yaşıyordum. Uygulamayı yerinde görmek üzere 100 kilometre kadar doğudaki Riverside'a gelmiştim. Konu alkolden açılınca, toksikolojik ana­lizlere, oradan Bayan Ramirez'in ölümü ve hâlâ sürmekte olan soruşturmaya geldi. Okuyacaklarınızın bir bölümünün kaynağı, bu ziyaretimde rastladığım kişilerdir.





Havada zehir bulunamıyor


19 Şubat gecesi saat 21:30 gibi savcı hastaneye geldiğinde, has­talarla personelin başka sağlık kuruluşlarına nakledildiğini, giy­silerinin ayrı ayrı delil torbalarına konduğunu, servisin güven­lik çemberine alrndığıru öğrendi. İtfaiye teşkilatına bağlı, tehlike­li maddeler birimi HAZMAT'ın (Hazardous Materials) uzay adamı kılığındaki elemanları, saat 23:00'te servise girdi ve havadan alı­nan örneklere, hemen oracıkta bazı testler uygulandı. İlk bulgula­ra göre, etrafta amonyak, fosgen, hidrojen siyanür, hidrojen sül­für gibi uçucu bileşiklerin hiçbiri yoktu.

Birkaç saat sonra Bayan Ramirez'in cansız bedeni, içiçe geç­miş iki torbada, hava geçirmez bir tabutun içindeydi. Sabah 9:55'te de, her noktalarım örten giysiler içindeki adli tıp uzmanla­rının çevrelediği otopsi masasının üzerinde...

Kadının ölümü, akut böbrek yetmezliği sonucunda gelişen kalp ritminin bozulmasına bağlandı. Yapılan toksikolojik analiz­de, tedavi için verilen ilaçların dışında başka maddeye rastlanma­dı. Cesedin konduğu torbadaki hava bile incelendi.

İyi de, önceleri "Yüzüm kaşmıyor, sırtım yanıyor" diye yakınan, sabaha karşı kusmaya ve elini ayağını istem dışı oynatmaya baş­layan hemşire Sally Banderas ile birlikte yoğun bakıma yatırılan bir doktor, bir terapist ve iki hemşireye ve ayrıca kendisini kötü hisseden diğer 23 sağlık personeline ne olmuştu?





Kitlesel histeri mi, biyolojik silah mı?


Kaliforniya Sağlık Bakanlığı’nın görevlendirdiği iki müfettiş, Dr. Ana Maria Osario ve Dr. Kirsten Waller, acil serviste çalışan­larla uzun uzun görüştüler. Nefes alamayan, bilincini kaybeden ve kolunu bacağını oynatanların akşam yemeği yememiş kadınlar olduğunu saptadılar ve "Zehirlenme yok, kitlesel histeri krizi" so­nucuna vardılar.

Bayan Ramirez'in ailesi "Hastamızı, hemşirelerin ihmali öldür­dü" diyerek hastaneden davacı oldu. Birkaç ay sonra Dr. Julie Gorchynski (kanın içinde yüzen sarı tanecikleri ilk gören dok­tor), bir hafta yoğun bakımda yattığını, bedeninde oluşan hasar yüzünden tekerlekli sandalyeye bağlandığını, meslek hayatmın bittiğini ileri sürdü, "Biz bilgili ve deneyimli kişileriz, kalbi du­ran hastayla karşılaşınca histeri krizi geçirmeyiz" dedi ve Sağlık Bakanlığı aleyhine 6 milyon dolarlık tazminat davası açtı.

Komplo senaryoları üreterek, hastanede yasadışı bir metamfetamin laboratuvarının bulunduğunu, oluşan zehirli gazların ha­valandırma sistemiyle acile dolduğunu ileri sürenler olduğu gibi, Bayan Ramirez'in, Cabazon bölgesine yakın oturduğu, CIA'in bu­rada gizli gizli biyolojik silahlar geliştirdiği, kadım bunların hasta ettiği bile konuşuldu.





Bedenin ürettiği sinir gazını kokladılar


Aslında savcı, Bayan Ramirez'in biyolojik örneklerini ül­kenin değişik laboratuvarlarına göndermişti. Bunlardan biri, 1952'de nükleer silahlarla ilgili araştırmalar yapmak üzere San Francisco yakınlarında kurulan Lawrence Livermore Ulusal Laboratuvarı'ydı. Diğerlerinden farklı olarak kimyacı Brian Andresen, hiç beklenmedik bir sonuca ulaştı. Kan ve organlarda dimetilsülfon ve normalin çok üzerinde sülfat buldu.

Başkan yardımcısı kimyacı Patrick Grant’ın da yer aldığı dört kişilik bir ekip, Bayan Ramirez'in kanser ağrılarını hafifletmek amacıyla vücuduna dimetilsülfoksit (DMSO) içeren ve sporcular tarafından yaygın olarak kullanılan bir krem sürmüş olabileceğini, bedenin üzerindeki yeşilimsi yağ ile sarımsak kokusunun bundan kaynaklandığım ileri sürdüler. Ambulansa bindirildiği andan itiba­ren verilen yüksek miktarda oksijenin, dolaşımındaki DMSO'nun tamamım dimetilsülfon'a çevirdiğini bildirdiler.

Doktorların, enjektördeki kanda gördükleri sarı tanecikleri de buna bağladılar. Vücut ısısında çözünmüş halde bulunan dimetilsülfon, acilin 18 derecelik soğuk havasıyla karşılaştığında, kristallenmişti.

Livermore bununla yetinmedi. Personelin zehirlenme belirti­lerine de açıklık getirdi. Dimetilsülfon'un, birkaç kez elektroşok uygulanan Bayan Ramirez'in bedeninde, sinir gazı dimetilsülfata dönüştüğünü iddia etti. Kandaki yüksek sülfat miktarlarım ve en­jektörü koklayanlara! şikayetlerini buna bağladı.

1997'de Patrick Grant ve ekibi, bulgularını mesleğin en saygın dergilerinden, Forensic Science InternationaVm Haziran sayı­sında yayımladılar. Analizleri doğruysa, koşullar elverdiğinde in­san vücudu savaş silahı üreten bir kimya fabrikasına dönüşebilir. Doğru değilse, hastanede yaşananları, biri lütfen açıklasın. Bütün bunlar bir yana, konu aydınlanıncaya dek temkinli olun, kimse­nin kanını koklamayın!





Balıkların arasında Rolex'li bir ceset


Yetmiş kişiyi dolandırdı, milyonları alıp kaçtı. Korkup biri­ni öldürdü. Biraz adli tıp bilse, biraz da saatlerden anlasa, zor yakalanırdı.

28 Temmuz 1996 sabahı, İngiltere kıyılarından birkaç mil açık­ta, kayalık dipli bir yerde ağ topluyorlardı. "Şeytanın bacağını kırdık" dediler. Haftalardır böylesine zorlanmamışlardı. Balıklar tekneye dökülürken, önce Danfort çapayı gördüler, ardından sağ bileğinde saati, kahverengi ayakkabıları, yeşil pantolonu, ma­vi kareli gömleğiyle 40-50 yaşlarındaki, uzun boylu, yapılı adamı. Bir o yana, bir bu yana döndürüp incelediler, üzerinde kimlik ara­dılar. Pantolon cepleri dışarıdaydı, biri suya atmadan boşaltınış­tı anlaşılan.

"Gözleri yerinde" dedi Kaptan John Copik oğluna dönerek, "suda fazla kalmış olamaz". Yüzü tanınmaz haldeki adamı sahil güvenliğe teslim ettiklerinde, saat 16.00'ya geliyordu. Cesetle bir­likte çektikleri çapadan söz etmeyi unuttular. Gerisin geri sokuş­turdukları pantolon ceplerine ise hiç değinmediler. "Neme lazım, bakarsın polis bizi ölü soyuculukla suçlar" demişti, oğul.

Otopsiye giren Dr. Fernanda "Akciğerinde su var, denize düşer­ken canhymış, ensesindeki yara öldürücü değil, kalçasının sol ya­nı, dizinin arkası ezik, ölüm nedeni suda boğulma. Öleli 1-2 haf­ta oluyor" dedi. "Haklısın" diye yanıtladı Dr. Little, "Ceset, kıyıdan çok uzakta bulunmuş. Güvertede ayağı kaymış, başım bir yere vur­muş, bilincini kaybetmiş, suya yuvarlanmış ve boğulmuş olmalı."

"Olabilir" dedi polis, "ama olmayabilir de". Ne de olsa, o bir Devon polisiydi, Devon da, Agatha Christie'nin memleketi. "Önce kim olduğunu bulmalıyız. Giysilerin bir özelliği yok. Fotoğrafını göstersek, işe yaramaz. Ne parmak izi, ne DNA'sı veritabanında mevcut. Dövmenin benzerine kimse rastlamamış." Sağ elinin sır­tındaki, uzaktan bakıldığında çınar yaprağı gibi duran, yaklaşıldı­ğında minik yıldızları görünen dövmeden söz ediyordu.





İlk ipucu otopsi teknisyeninden geldi


Kimi zaman ilk ipucu, beklenmedik bir zamanda, beklenmedik birinin aklına düşer. Dr. Little ile Dr. Fernanda sudan çıkartılan başka bir cesetle uğraşırken, organları tartmakta olan otopsi tek­nisyeni, "Şu bileğindeki saat vardı ya" dedi "İki hafta kadar ön­ce otopsisini yaptığınız, sağ eli dövmeli adamın kolundaki. Hani 11.35'te durmuş, ayın 22'sini gösteren gümüş renkteki saat. O bir Rolex'ti. Bildiğim kadarıyla, her Rolex'in kendine özgü bir seri numarası olur."

Buradan sonrası çorap söküğü gibi geldi. Rolex'in İngiltere'deki temsilciliğinin genel müdürü Henry Hudson, "Saat, 1967 Cenevre yapımı Rolex Oyster Perpetual Chronometer, üç kez servise gir­miş, 1977, 1982 ve 1986'da. Sahibi üç ayrı adres vermiş ama, üçü de Harrogate'de, adı Ronald Platt" bilgisini verdi. Polis, Ronald Platt'ın 22 Mart 1945 doğumlu olduğunu, halen Harrogate'de de­ğil, Chelmsford'da kirada oturduğunu ve en son 21 Haziran'da, ya­ni ceset denizden çıkarılmadan beş hafta kadar önce görüldüğü­nü saptadı. Evi kiralarken, David Davis adlı birini kefil göstermişti. Kayıtlarda kefilin adresi yoktu ama, cep telefonu vardı. Polis mut­luydu. Aradan haftalar geçmiş olsa da, en azından Platt'ın öldüğünü haber verecek, cesedi teslim edecek birini bulmuştu. David'i aradı.





Polis adresi şaşırdı, çok da iyi oldu


"Ronald arkadaşımdı" dedi David. "Haziran sonlarına doğru 2 bin İngiliz lirası verdim, Fransa'ya iş kurmaya gitti." David, kuv­vetli Amerikan aksanıyla İngilizce konuşan, 50'lerinde, uzun boy­lu, iyi giyimli biriydi. Platt'ın, 60'larda Kanada ordusunda çalıştı­ğını, bir zamanlar Elaine Boyes adlı bir kızla yaşadığını, sağ eli­nin sırtına Kanada bayrağının üzerindeki çınar yaprağına ben­zeyen bir dövme yaptırdığını, 20'li yaşlarında annesinin aldığı Rolex'i kolundan hiç çıkartmadığını anlattı. "Aklınıza bir şey ge­lirse, mutlaka arayın" dedi polise. Adresini verdi: Chelmsford ya­kınlarında, Küçük Londra Çiftliği.

Yeşil pantolonuyla sudan çıkan adam, hiç kuşku yok Ronald Platt'tı. Kanada polisiyle irtibata geçildi. Ordu arşivinden temin edilen fotoğrafta, dövmesi ve saatinin görülmesi bir yana, par­mak izleri cesedinkileri tuttu, Dr. Hugh Walters, 1963 tarihli diş röntgeninin öleninkilere uyduğunu bildirdi.

İyi de Ronald Platt, son görüldüğü 21 Haziran ile sudan çıktığı 28 Temmuz arasında neredeydi? Polis, David'i zi­yaret etmeye karar verdi ve hiç olmayacak, ama çok işe ya­rayacak bir hata yaptı. Chelmsford yakınlarında, Küçük Londra Çiftliği yerine Küçük Londra Evi'nin kapısını çaldı. "Yanlış geldiniz" dedi kapıyı açan ihtiyar. "Londra Çiftliği yanda­ki ev. Kimi arıyorsunuz ki?" Polis kimi aradığını söyledi. "Yine yanlış" dedi adam, "Yandaki evde David Davis değil, üç yıldır Amerikalı Ronald Platt, genç karısı ve iki küçük çocuğu oturu­yor. Borsacıdır, iyi kazanır, Devon'da demirli yatı bile var."

Teşekkür etti polis, "Lütfen geldiğimi kimseye söylemeyin" di­ye tembihleyip gitti. Merkezde gördüğü, adının David Davis oldu­ğunu söyleyen kişi, cesedin kimliğini çalmıştı anlaşılan. Yoksa, başına vurup, suya atan da o muydu? Telefon kayıtlarım istediler.





Borçlarını temizlerim, bana kimliğini bırak ve git


Elaine Boyes, Amerikalının telefonda konuştuklarından biriy­di. "David Davis'i geçen hafta aradım" diye anlattı. "90'ların ba­şında tanıştık. Beni Avrupa'nın değişik kentlerine gönderdi. Koleksiyoncuların elindeki antikaların ve yağlı boya tabloların fotoğraflarını çektim, yanıma verdiği paraları, Fransa ve İsviçre bankalarına yatırdım. O aralar, gençliğini Kanada'da geçirmiş Ronald Platt adlı bir İngilizle birlikteydim. Kredi kartı borçları­nı ve vergisini ödeyemeyince başı derde girdi. Üç yıl önce, Davis ona bir zarf verdi. "Üzülmeyin artık, size birer Londra-Calgary bi­leti aldım. Borçlarım da kapatacağım, gitmeden bana kredi kartla­rını, ehliyetini, nüfus kağıdım ve çek karnem bırak" dedi. Platt ile Kanada'ya uçtuktan bir süre sonra aramız açıldı, ben İngiltere'ye döndüm. İş bulamayınca, onun da buraya geldiğini öğrendim. Ronald'ı bulmak için Davis'i aradım. Onu en son Haziran'da gör­düğünü söyledi ama, cesedinin sudan çıkartıldığını anlatmadı."

Savcı, polisin bütün ısrarına rağmen, Küçük Londra Çiftliği'nin aranmasına izin vermedi. "Vergisini zamanında ödeyen yabancı ve zengin bir işadamı" dedi. Amerikan vatandaşı David Davis sa­nılan adamın cep telefonu sinyallerini incelendiğinde, işin rengi değişecekti.





Kundaktaki külçe altınlar


David Davis, Temmuz ayında cep telefonunu, evinden bir hay­li uzakta, Devon'dan kullanmıştı. Bir resepsiyoncu "doğrudur" dedi, "fotoğraftaki adam buradaydı. Yarımda biri daha vardı, elin­deki dövme çok hoşuma gitmişti. Ben Kanadalıyım, çınar yaprağı milli işaretimizdir."

31 Ekim 1996 sabahı, saat 10.30'da sivil polisler, Davis'in evden çıktığını ve bir taksiye bindiğini gördüler. Yolu kestiler, araçtan inmesini söylediler. Ellerini başının üzerine koyan Davis "Sizin için ne yapabilirim, beyler?" diye sordu. Üzerinden Ronald Platt adına düzenlenmiş kredi kartları ve çek defteri, David Davis adı­na düzenlenmiş nüfus kağıdı çıktı. "Sizi, Ronald Platt'ı öldürmek­ten tutukluyoruz" dediler, "evinizi arayacağız".

Bodrum katındaki yağlıboya tablolara, sahte kimliklere, be­beğin kundağına saklı külçe altınlara ve 10 bin İngiliz lirasına el koydular. David Davis ile çocuğu olabilecek yaştaki karısını tutukladılar. Bayan Davis, aslında karısı değil kızıydı, bir iddiaya göre de babasının çocuklarını doğurmuştu, ancak polisin henüz bundan haberi yoktu.





Çapadaki deri, kemerdeki çinko, yastıktaki saç


"Başka bir şey hatırlamıyor musunuz?" diye sordu polis. "Bir de Sowester marka Danfort tipi çapa vardı ama söylemeyi unut­tuk" dediler. Çapanın metal analizi yapıldı, cesedin kentlerindeki kalıntılarla örtüştüğü saptandı. Çapaya takılıp kalmış küçük bir deri parçası, kemerin derisine uydu. Ölenin kalçasında ve sol ba­cağındaki ezikler çaparım boyu ve özelliklerini tuttu.

"Cepleri dışarıdaydı" dedi baba Copik. "Biz içine sokuşturduk, size söylemeye korktuk". Polis, adamın ayağının kayıp suya düşmediğine, cepleri boşaltıldıktan sonra, çapanın beline bir kılıç misali takılıp suya atıldığına emindi. Belli ki katil, değil 4.5-5 ki­loluk bir çapa, beton bağlansa, sudaki bir cesedin dipte kalmayıp yükseleceğini, hayal bile edememişti.

İyi de katil kimdi? Üç gündür sorgulanan David Davis, "ben öl­dürmedim" diyordu. Gözaltı süresi sona yaklaşmaktaydı. Böyle gi­derse, David Davis'in elini kolunu sallayarak eve döneceği açıktı.

Delilleri bulduran, genellikle olay yeri inceleme uzmanları­nın bilgi ve becerisidir. Genellikle diyorum. Çünkü kimi zaman, görünmez bir el onlara yardım eder. David Davis, bu arada ya­tı Lady Jane'in içini dışmı temizletmiş olduğundan, iki kez ince­lendiği halde tek bir parmak izine rastlanmamıştı. Son bir kez ya­tı görmeye gittiler. Mutfak tezgahının altında, evvelce dikkatlerini çekmemiş küçük bir naylon poşet ile R. Platt adına çıkartılmış 8 Temmuz 1996 tarihli bir kredi kartı fişi buldular. Poşetin üzerinde tek bir parmak izi vardı, denizden ölüsü çıkan Ronald Platt'ınki.

Kredi kartıyla bir çapa alınmıştı ve çapa yatta yoktu. Bir kol­tuk döşemesine yapışmış, ucundan deri sallanan 3-5 saç telinin DNA'sı, öleninkinin aynıydı.

Hâlâ "Yetmez" diyordu savcı, "bu deliller onu cinayetle suçla­maya yetmez. Adamın ne zaman öldüğünü bile bilmiyorsunuz. Ayrıca o sırada Davis'in nerede olduğunu da bilmiyorsunuz."





Kol saati ve GPS ile yakalanan katil


Ronald Platt'ın kolundaki Rolex, hareketle kurulan, kol sallan­madığında duran bir saatti. Polisler, kımıldatılmayan Rolex'in 44 saatte durduğunu saptayınca, Platt'ın 20 Temmuz'da suya düştü­ğünü hesapladılar. Acaba, Davis'in yatı ayın 20'sinde neredeydi? Bu sorunun cevabı, bir GPS (Global Positioning System; Küresel Konumlama Sistemi ) ahcısındaydı. Eylül ayında Platt adına kira­lanmış bir konteynerin içindeki, yağlı boya tablolar, önemli mik­tarda nakit para, külçe altınların arasına sıkışmış, Apelco GXL 1100 marka alıcıda.

Bir GPS alıcısı kapatıldığında, son bulunduğu yerin koordinat­larını, günü ve saati hafızasında tutar. Apelco GXL'in hafızasın­da kalan tarih neydi dersiniz? 20 Temmuz 1996, 20.59. Peki, koor­dinatlar? Tam, baba ile oğlunun, balıklarla birlikte Ronald Platt'ı denizden çıkarttıkları yer.

Aslında, David Davis'in adı Albert Johnson Walker'di. Amerikalı değil, Kanadalı'ydı. 70 kadar yatırımcıyı dolandırarak topladığı milyonlarca doları ve eşim diye tanıtacağı 15 yaşındaki kızını yanma alıp ülkesini terk etmiş, kimliğini çaldığı adam ge­ri dönünce, foyasının meydana çıkacağından korkup, öldürmüş­tü. İnterpol'ün arananlar listesindeki ilk ve tek Kanadalı Walker, 1998'de ömür boyu hapse mahkûm oldu. Cezasının 7 yılını İngiltere'de çektikten sonra ülkesine iade edildi. Halen Kingston Cezaevinde. 2013'te denetimli serbestlik hakkını kazanacak olan Walker, cinayeti hiçbir zaman kabul etmedi, topladığı 2.5 milyon doların ancak 1 milyonu bulunabildi, küçük kızının doğurduğu iki çocuğun babası olup olmadığı gündeme gelmedi.





Ölüler konuşamaz


Her ikisi de bilimadamıydı ve her ikisi de biyolojik silah uz­manı. Önce biri, beş kişiyi öldüren antrakslı mektupları gönder­mekle suçlandı, sonra diğeri. îlki aklandı, dolar milyoneri oldu. Diğeri, yargılanamadan öldü. Birkaç ay daha hayatta kalabilseydi, belki kül olup havalara savrulmayacaktı. Hatta yıl sonuna var­madan o da zengin olabilirdi.

9 Ağustos 2008 Cumartesi sabahı, 2. Cadde, Doğu 118'deki be­yaz boyalı küçük kilisede bir araya gelenler, pek sıradan kişiler değildi. Müteveffanın kızı, oğlu ve 33 yıllık eşi hariç, hemen hepsi, Amerikan ordusunun Fort Detrick'teki bulaşıcı hastalıklar araştır­ma enstitüsünde çalışan bilim insanlarıydı. Tıpkı, onun gibi.

"Ne kadar iyi bir eşti, çocuklarına ne kadar da düşkündü" dedi aralarından biri. "Her pazar şu kiliseye gelmişsem eğer, onun orgu­nu dinlemek içindi" dedi bir diğeri. Rahip Murphy, duasını tamam­lamak üzereydi ki arka sıralarda oturan bir kadın, yanındakinin kulağına eğildi, "36 yıl memleket için çalıştıktan sonra, vatan hain­liği ile suçlanmaya dayanamadı, iki şişe kodeinli hap yuttu" diye fı­sıldadı. "2001 Ekimi'nde beş kişiyi öldüren şarbonlu, yani antraks­lı mektupları o gönderdi diyorlar, ne garip ki, Irak'ta savaşan as­kerlerimizi kara ölümden koruyan antraks aşısını da o üretmişti."

Kadın haklı mıydı bilinmez. Ölümü, belki intihar değil kazaydı. Son zamanlarda çok içiyordu çünkü. Bir psikiyatra da gidiyordu. Kullandığı ilaçlardan biri alkolle etkileşime girip, ölümüne yol aç­mış olabilirdi. Gerçeğin ortaya çıkması mümkün değil. Otopsi ya­pılmasına gerek duyulmadı çünkü. Kaldırıldığı hastanenin kan tahlili sonuçlarıyla yetinildi.

Törenden sonra dağıldılar. Mikrobiyolog Dr. Bruce Edwards Ivins'in cenazesi, yandaki mezarlığa değil, doğruca krematoryuma götürüldü. Vasiyetine "Yakılmak istiyorum" diye yazmıştı, "Gömmeye kalkarsanız, bankadaki 50 bin dolarımı, Aile Planlaması Kliniği'ne bağışlıyorum." Kürtajlarıyla tanınan kliniğin, Dr. Ivins'in can düşma­nı olduğunu herkes bilirdi. Doğrusu, yakılmak için bundan daha iyi bir tehdit bulamazdı.





Komplocular soruyor: İntihar mı, cinayet mi ve neden yakıldı?


Suçlu olduğuna inanan komplo teorisyenleri, 62 yaşındaki bir erkeğin, 24 saat izlenmesinin ve ilk gençliğindeki kız arkadaşla­rı da dahil olmak üzere, özel hayatmın en ince ayrıntılarına kadar girilmesinin yarattığı psikolojik baskılara dayanamayıp intihar et­tiğini kabul etmiyor. "Kendini öldürdü ve yaktırdı, çünkü bedeni dahil, her türlü delili yok etmek istedi" diyorlar.

"Bedenindeki deliller"den kasıt, yıllardır antraks araştırmala­rında çalıştığından, kanında dolaşması muhtemel antraks bakte­rilerinin DNA profilleri. Eğer bunlar incelenebilseydi ve biri laboratuvarındaki buzdolabında bulunan RMR-1029 kodlu cam kapta­ki antraksın DNA'sı ile uyuşsaydı, mektupları onun gönderdiği id­diası kuvvetlenecekti. Çünkü, mektuplardaki antraksın DNA pro­filinin, buzdolabındaki RMR-1029'u tuttuğu söylenmişti.

Masumluğuna inanan komplo teorisyenleri ise, yılan hikâyesine dönen, ülke tarihinin en pahalı soruşturmasını kapa­tabilmek için öldürüldüğünü, "Gördünüz mü, esas suçlu oydu, idam cezasıyla yargılanacağını anladığı için intihar etti" denece­ğini ileri sürüyor.

Bu kafa karışıklığını gidermek mümkün olamayacak. Ölüler konuşamaz çünkü. Halbuki, Dr. Ivins 24 Şubat 2009'a kadar sabredebilseydi, büyük bir olasılıkla şimdi yaşıyor olacak, önümüz­deki aylarda yargıç önüne çıkacak, FBI elindeki delilleri suna­cak, Dr. Ivins ya suçunu kabullenecek ya da kendini savunabile­cek, biz de yıllardır tartıştığımız bir olayın ardındaki gerçeği gö­rebilecektik. Dr. Ivins masumsa, yılsonuna varmadan dolar mil­yoneri olacağı kesindi. Tıpkı, FBI’ın ondan önce suçladığı, bir di­ğer biyolojik silah uzmanı, virolog Dr. Steven Hatfill gibi.





Hastayı kasap sandılar, gazeteci çıktı


Enfeksiyon hastalıkları uzmanı Dr. Larry Bush, 2 Ekim 2001 sabahı Florida'daki Atlantis JFK Tıp Merkezi'nin mikrobiyoloji laboratuvarına çağırıldı. Sabaha karşı, yüksek ateşle, bilinci ka­palı olarak acile getirilen 63 yaşındaki erkek hastaya menenjit ta­nısı konmuştu ve beyin-omurilik sıvısı preparatına bir de onun bakması isteniyordu.

Dr. Bush, mikroskoba gözünü dayadı. Parlak ve yuvarlak ala­nının içinde, mavi renkli çomakları gördü. "Hasta kasap mı, ço­ban mı? diye sordu. "Ne münasebet" dedi laboratuvarın sorum­lusu, "Hayvanın ne canlısı, ne ölüsüyle ilgisi var. American Media şirketinde fotoğraf editörüymüş." Saçmalama Larry, dedi dok­tor beyninin içinde. "11 Eylül'ün üzerinden sadece üç hafta geçti. Yoksa şimdi antraksla mı saldırıyorlar?"

Komplo teorilerini severdi Dr. Bush. "Başkan Kennedy öyle de­ğil, böyle öldürüldü" diye fikirler yürütürdü, durup, durup. Son zamanlarda da aklını biyolojik silahlara takmıştı. 100 yılda sade­ce 18 kez rastlanan antraksın aklına gelmesi bundandı. "Bir de CDC'dekiler baksın" dedi. Yanılmış olmayı ne kadar isterdi.

Dr. Larry Bush yanılmıyordu. Teyit için başvurduğu Atlanta'daki Bulaşıcı Hastalıkları Kontrol Merkezi CDC'nin raporu, gördüklerinin antraks basili olduğunu kanıtladı. Bay Robert Stevens, üç güne varmadan öldü. Ertesi gün Sağlık Bakanlığı, "Bir biyolojik saldırıyla karşı karşıyayız" açıklaması­nı yaptı. Birkaç hafta içinde, hastanelik olan 22 kişiden dördü öldü.





FBI 2.5 milyon dolar ödül vaat etti


Tek ortak noktaları vardı: Medya mensuplarına ve iki Demokrat senatöre gönderilmiş mektupları açmak. Ülke felç ol­muştu. Kongre toplanamıyor, Anayasa Mahkemesi binası boşaltı­lıyor, televizyon stüdyoları ve gazete binaları, gaz maskeli, tepe­den tırnağa özel giysiler içindeki personelce taranıyor, yüzlerce posta kutusundan örnek almıyordu.

Saldırganlar antraksı nereden bulmuş olabilirlerdi ki? Princeton, New Jersey'den postalanan zarfların içinden "Antibiyotik alın. Amerika'ya ölüm, İsrail'e ölüm, Allah büyüktür" yazılı kağıtlar çık­mıştı. Başkan Bush gibi pek çok kişi "Yurtdışındaki bir terör örgü­tü olmalı" diye düşündü: "Muhtemelen El Kaide!"

FBI, bilgi iletecek olana 2.5 milyon dolar ödül vereceği­ni ilan etti. Amerikan Mikrobiyoloji Derneği'nin 40 bin üyesine "Aranızdan bir veya birkaçı mektupları göndereni tanıyor, yardım edin" diye e-posta gönderdi. Antrakslı mektup korkusu bütün dünyayı, bu arada ülkemizi de sardı. Bir süre, göndericisini ta­nımadığımız her mektup ve paketi, eldiven ve maskeyle açtık. Bütün önlemlerde olduğu gibi, panik geçince, eldiveni de maske­yi de, bir kenara attık.





Suçlananlardan biri zengin oldu, diğeri intihar etti


Mikroorganizmaların alt türlerine ya da genetik varyantları­na suş denir. Mektuplarda ve ölenlerin kanında, antraks basili­nin Amessuşuna rastlanmıştı. FBI, ülkenin 16 laboratuvarında bu bakteriyle araştırmalar yapıldığını biliyordu. Ordunun Fort Detrick'teki araştırma merkezi bunlardan biriydi ve 1997-99 ara­sında Fort Detrick'te çalışan Dr. Steven Hatfill, FBI'nın şüpheliler listesinin birinci sırasındaydı.

Çünkü, biyolojik silah uzmanı Dr. Hatfill, 1999'da bir rapor ya­yınlamıştı. Raporda, zarf içine konan 2.5 gram antraksın, posta­cılar tarafından fark edilmeyeceği kayıtlıydı ve 2001 Ekimi'nde Senatör Tom Dascle'ye gönderilen mektup zarfındaki antraks miktarı 2 gramdı. Dr. Hartfill'in özgeçmişinde yer alan bilgiler­den bazılarını uydurduğu da ortaya çıkmıştı. Üstelik, antrakslı mektupların postalanmasından hemen önce antibiyotik almaya başlamıştı.

FBI’ın Dr. Hartfill'den kuşkulanmasının nedeni sadece bun­lar olmasa da, aylar sonra "pardon" demek zorunda kaldı. Dr. Hartfill de, itibarını beş paralık ettiklerinden ötürü, hem Adalet Bakanlığı'nı, hem de hakkında tek satır yazmış, tek kare fotoğra­fını göstermiş olan hangi gazete, hangi televizyon kanalı ve bul­gularım toplumla paylaşmış hangi bilirkişi varsa mahkemeye ver­di. Kimiyle uzlaştı, kimiyle uzlaşamadı, nihayetinde milyonlarca doların sahibi oldu.

6 Ağustos 2008'de FBI ve Adalet Bakanlığı yetkilileri bir basın toplantısı yaptılar ve "2001 Eylül ve Ekimi'nde çok sayıda Kongre üyesi ve medya mensubuna imzasız antrakslı mektuplar gönde­rerek beş kişinin ölümüne ve pek çok kişinin hastalanmasına ne­den olan Dr. Bruce Edwards Ivins'dir" dediler.

Dr. Ivins, tıpkı "pardon" denen Dr. Hartfill gibi, ordunun Fort Detrick'teki merkezinde çalışan bir araştırıcıydı. Bu kez FBI'nın elinde, antraks DNA'sına dayanan deliller vardı ama, mahkemeye çıkartacağı zanlı yoktu. Dr. Bruce Edwards Ivins, resmen suçlanmasından birkaç gün önce, 29 Temmuz 2008'de intihar etmişti.





Cinayet silahı buzdolabında ama katil kim?


2006 yılı başlarında "Biyoterör komplo teorisi değil, gerçeğin ta kendisidir" diyor, "Henüz, mektuplardaki ve şarbondan ölen­lerin vücudundaki Bacillus anthracis'in DNA profili ile, dünyanın değişik yerlerinden gönderilen Ames'lerin hiçbirinin profili tut­madı. Katil, kimbilir kimin buzdolabında?" diye soruyorduk.

Bundan iki buçuk yıl sonra FBI, katil Ames'in Dr. Bruce Edwards Ivins'in buzdolabında olduğunu ileri sürdü ve bu sonu­ca varmasını sağlayan deneylerle ilgili konuşma yasağını kaldır­dı. Verilerin en kısa zamanda uluslararası hakemli bilimsel dergi­lerde yayımlanacağını, böylelikle kuşkuya yer bırakmayacak bi­çimde, mektuplara bulaşık antraks bakterileri ile Irvins'in laboratuvarındaki buzdolabında bulunan kaptaki organizmanın birbiri­nin aynı olduğunun görüleceğini açıkladı.

Toplanan delilleri bizzat çalışan resmi bilirkişilerden bazıları, Amerikan Mikrobiyoloji Derneği'nin 22-25 Şubat 2009'da düzenle­nen toplantısının, 24 Şubat tarihli panelinde ilk kez konuştular ve gerek DNA, gerekse kimyasal analizlerle ilgili kafalarda soru işa­retleri yaratan önemli açıklamalarda bulundular. Bilirkişilerin hep­si, saldırıda kullanılan bakteri için "Büyük bir olasılıkla Dr. Bruce Edwards Ivins'in buzdolabındaki RMR-1029 kodlu kaptan kaynak­lanıyor" dedi. Onların bu kuşkularım, yedi yıldır sürmekte olan so­ruşturmanın kolay kolay tamamlanamayacağı, belki de Dr. Ivins'in gereksiz yere intihar ettiğinin bir işareti olarak yorumladık.

Saldırıda kullanılan bakterinin, doktorun buzdolabındaki RMR-1029 kodlu kaptan kaynaklandığını kabul etsek bile, dola­bı başka birinin açamayacağı kanıtlanmadan, mektupları onun gönderdiği kesinlik kazanamaz. Kısacası, 2001 antraks saldırı­sının henüz yalnızca kaynağı belli, saldırganın kimliği meçhul. İş böylesine sarpa sarnıca, Amerikalı komplo teorisyenleri yeni bir senaryo üretti. "Terörle mücadele yasasına dayanarak zaten her yeri anyor, herkesi dinliyor, e-postaları, chat'leri izliyorlardı. Geriye sadece postadaki paketler, mektuplar kalmıştı. Antraks soruşturmasını ileri sürerek, şimdi onları da açıyorlar" deniyor.





Başkan'a gönderilen toz, şarbon değil PABA çıktı


2009 yılı Şubat sonlarında, üzerinde ABD'den gönderildiği­ni gösteren damga bulunan mektup zarfını açan Yargıçlar ve Savcılar Birliği (Yarsav) Başkanı Ömer Faruk Eminağaoğlu,

masasına dökülen tozun, haklı olarak antraks (şarbon) olacağın­dan kuşkulanmış, Refik Saydam Hıfzıssıhha laboratuvarları, to­zun paraaminobenzoik asit, kısaca PABA olduğunu bildirince, he­pimiz rahat bir nefes almıştık.

Çünkü PABA, maya, melas, mantar, ıspanak ve tahılda bulu­nur. Deriye sürüldüğünde bazılarında alerjiye, çok miktarda yutulduğunda ise bulantı, kusma, ateş, hatta komaya yol açmakla birlikte, antraksın etkileriyle karşılaştırıldığında, sütten çıkmış ak kaşık kadar masumdur.

Yeri gelmişken, 1919'da 9. Kolordu Sağlık Müfettişi Muavinliği göreviyle Mustafa Kemal'in yarımda Samsun'a çıkan, ilk sağlık ba­kanımız, dördüncü başbakanımız, askeri tıbbiyeli Dr. Refik ibrahim Saydam Bey'in adını gururla taşıyan Hıfzıssıhha'nın, ülkemiz­de Kimyasal, Biyolojik, Radyasyon ve Nükleer Tehlikeli Maddeler (KBRN) Birimini kuran ilk sivil kuruluş olduğunu belirtelim.





Şam'da 72 saat


8 Şubat 2009 Pazar gecesi, Türk Hava Yolları'nın Şam uçağındaydım. Yolcu sayısının fazlalığı ve bazılarının el çantalarında matkap, tornavida gibi malzemeler taşıması yüzünden, güvenlik kontrolleri alışılagelmişten uzun sürdü. Şiddetli rüzgâra rağmen, en ufak bir rahatsızlık hissetmeden inişimizi kimse alkışlamayın­ca, doğrusu biraz garipsedim. Biz Türkler, kötü hava koşulların­da sağ salim toprağa dokunmamızı sağlayan pilotlarımızı hep al­kışlarız. Beni karşılamaya gelen, takım elbiseli kravatlı olanlar­dan en yaşlısı, elini uzatıp "merhaba" dedi. Bu, Suriye'nin uyuştu­rucuyla mücadelesinden sorumlu General Ahmad Al-houri ile ilk karşılaşmamızdı. 72 saat sonra vedalaştığımızda, birbirimizi 40 yıldır tanıyormuşçasına dost olmuştuk.

Doğrusu, Viyana'nın penceresiz toplantı salonunda geçirdiğim yorucu dönem ile ay sonu katılacağım Şangay'daki uyuşturucu ile mücadelenin 100. yıl kutlamaları öncesinde, Şam'ın bana çok iyi geleceğinden emindim. Pasaport işlemlerim tamamlanırken, generalle karşılıklı yudumladığımız "mirra", bunun ilk işaretiydi. Avuç içine sığan, küçük ve kulpsuz porselen fincandaki sert kah­venin tadını ve kakulenin ona çok yakışan kokusunu, Arap coğ­rafyasındaki önceki ziyaretlerimden biliyordum. Şam'dan ayrılır­ken, en az iki kilo alacağımı ve damarlarımda kan yerine kahve dolaşacak kadar çok mirra içeceğimi de biliyordum.

Havaalanını kente bağlayan geniş, aydınlık asfaltta, ara sıra gö­züme takılan kilometre saatine göre sadece 90-100'le, rüzgârın sesinden olsa gerek, bana, "uçarcasına" gelen kısa bir yolculuk­tan sonra Şam'a ulaştık. Sabahın 03'ü olmak üzereydi. Etrafta kimseler yoktu. Yol üzerindeki açık dükkânlar dikkatimi çekti. Üstelik sadece marketler değil, oyuncakçılar da açıktı. "Hırsızlık ne oranda?" diye sordum. "Yok denecek kadar az" dediler.

2009 başında Dedeman'a dönüşen Le Meridien Oteli'nin taze ekmek kokan lobisinde henüz kimseler yoktu. Birkaç saate kal­madan burasının, kadınlı erkekli Suriyelilerin ve turistlerin dolduracağı ve keyifle sohbet edeceği bir mekâna dönüşeceğini an­lattılar. Ertesi gün, tanışma fırsatını bulacağım ve uzunca bir sü­re "Acaba akraba mıyız?" sorusuna yanıt arayacağımız finans müdürü Barış Atasoy, yılsonuna varmadan otelin, Türk kültürü­nün öne çıktığı modern bir mekân haline geleceğini ve Dedeman Grubu olarak, Suriye'de iki otelin daha işletmesini aldıklarını aktaracaktı.

8. kattaki odamdan dışarıya baktığımda, gökyüzüne doğru yükselen bir ışık denizi gördüm. Ara ara göze çarpan yeşil pırıl­tılar, orada bir minarenin bulunduğunun kanıtıydı. Sadece Şam'la kısıtlı bir iş seyahati de olsa, Suriye'ye geldiğime seviniyordum. Babamın teyzeleri Basriye ve Kadriye Hanım'lardan bu yöreleri, Faruk Atasoy'un annesi Emel Hanım'dan doğduğu ve çocukluk günlerinin geçtiği Halep'i o kadar çok dinlemiştik ki.

9 Şubat sabahı, Birleşmiş Milletler Uyuşturucu Kontrol Kurulu Sekreterya'sından bana eşlik eden İmrich Betko ile birlikte, üç gün sürecek çalışmalara başladım. Suriye'nin yazılı ve görsel medyasında geniş biçimde yer bulan ziyaretim sırasında, adalet ve içişleri bakanlarından yeni yasal düzenlemeler, suç ve suçlu is­tatistiklerine ilişkin bilgi aldım, polisler ve gümrükçülerle bölge­nin sorunlarını tartıştım, polis akademisinde kısa bir sunumum oldu.

Önceleri, sadece erkeklerin hakim olduğunu sandığım dün­ya, iki yerde değişti. Bunlardan ilki, Sağlık Bakanlığı'ydı. Müsteşarından daire başkanlarına, bilgili, deneyimli ve güçlü ka­dınların görev yaptığını görmek, beni mutlu etti. Diğeri, 2006 yı­lında yeni binasına taşınmış olan, en ileri teknolojilerle donatıl­mış kriminal laboratuvardı. Her biri işinin ehli uzmanlar arasın­da, özellikle DNA analizleri bölümünde görevli genç, motivasyo­nu yüksek, bilgili, bakımlı (üstelik çok da güzel) kadın meslek­taşlarla sohbet etmekten büyük keyif aldım.

Uyuşturucunun gerek arz, gerekse talebiyle mücadele eden­lerle yapılan her görüşme, eninde sonunda aynı konuya geldi: Captagon. Çünkü Suriye, bir zamanlar patentli bir ilaç olan, gü­nümüzde artık yasal imalatı bulunmayan, ancak bu adla pazarlanan yasadışı ürünlerin geçit yolu üzerinde bulunuyor. Kısacası, Türkiye için eroin ne ise, Suriye için captagon da o.





Sahte Captagon Arap gençlerini tehdit ediyor


2006 yılından bu yana karşılaştığım, gerek Birleşik Arap Emirlikleri, gerekse Suudi Arabistan ve Suriye'den yetkililer, ya­kaladıkları Captagon'un Bulgaristan'da imal edildiği, Türkiye ve Suriye üzerinden taşındığı ve başlıca tüketicinin (kaçakçıla­ra verilen idam cezasına rağmen) Suudiler olduğunda hemfikir. Suudi Arabistan'da 2002 yılında ele geçen amfetamin tipi mad­delerin, 2007'de 14 tona çıkması, bunun bir göstergesi. Genç ka­dınlar zayıflamak, erkekler uzun süre uykusuz kalabilmek ama­cıyla kullanıyorlar.

Sadece 2008 yılında Türkiye'de 3.5 milyona yakın Captagon tableti ele geçti. Ancak ülkemizin bu madde açısından yalnız bir köprü olduğunu söylemek doğru olmaz. Zaman zaman irili ufak­lı laboratuvarlar ve Captagon sentezinde kullanılan öncül kim­yasallar da yakalanıyor. 17 Şubat 2009'da 2 milyonun üzerin­de hapın ele geçtiği İstanbul'daki kimya fabrikası, Gaziantep 3. Organize Sanayi Bölgesi'ndeki bir fabrikada iplik çuvalları ara­sında muz kutularına yerleştirilmiş yaklaşık 50 milyon Captagon hapın yanı sıra, imalatında kullanılan makineler, Mayıs 2010'da Kilis'te yakalanan 1 tonun üzerinde sıvı ve katı Captagon sente­zinde kullanılan kimyasal, örneklerden birkaçı.

İlk kez 1968'de depresyon, narkolepsi ve dikkat eksikliği gibi ba­zı hastalıkların tedavisinde kullanılmak üzere piyasaya sürülen ger­çek Captagon, fenetilin adlı bir kimyasal içermekteydi. Bu ilaç, 20 yıldır imal edilmiyor. Yerini, aynı adla pazarlanan, farklı renk, şe­kil ve logolarla piyasaya sürülen, amfetamin içerdiği söylenen sah­teleri aldı. Kriminal laboratuvarlar, ne yazık ki yakalanan tabletle­rin ayrıntılı kimyasal analizini yapmıyor. Hâl böyle olunca, tabletle­rin içeriği bilinmiyor, aynı laboratuvarda üretilen ve farklı ülkeler­de ele geçen Captagon'lar arasındaki bağlantı delillendirilemiyor.

19 Şubat günü Ankara'da, Birleşmiş Milletler Uyuşturucu Kontrol Kurulu'nun 2008 yılı dünya raporunu açıkladığım ba­sın toplantısında da belirttiğim gibi, her ülke, ele geçirdi­ği Captagon'ları aynı yöntemle incelemeli ve sonuçları tıpkı bir DNA bankası gibi ortak bir veri tabanında toplamalı. BM'nin ay­nı kurulunun 2009 raporunu Bhutan'da açıklama fırsatım oldu. Captagon sorununun sürdüğüne dikkat çektim. Sıklıkla amfeta­min içeren sahte tabletlerin Asya'nın batısındaki ülkelerde gide­rek artan biçimde yakalandığını, ama bağımlı sayısının da gide­rek yükseldiğinin altını çizdim.

Halen, Ürdün, Suudi Arabistan ve Suriye, en çok Captagon ele geçiren ülkeler arasında başı çekiyor. Tabletlerin Ürdün ve Suudi Arabistan'a Suriye'den geldiği biliniyor. BM'nin yayınladığı rapor­lara göre, bölgedeki sahte Captagon'un kaynağı olarak öncelik­le Türkiye, ikinci sırada Bulgaristan'ın adı belirtilse de, özellik­le Ürdün ve Suriye'de yasadışı laboratuvarların bulunma olasılığı yüksek.





Suriye'nin gururu doktorun izini buldum


Eski dostum Dr. Wasim Maziak, Suriye'de sigara, dünya­da nargile içimiyle mücadelenin öncüsü olmuş. Dünya Sağlık Örgütü'nün, onun araştırmalarına dayanan 2005 tarihli raporu, nargileden çıkan dumanın akciğer kanserine ve kalp hastalıkları­na yol açan toksik bileşenleri içerdiğini kanıtlıyor.

1995 sonbaharıydı. Amerika'nın Atlanta kentine 150 kilometre kadar uzaklıktaki bir kampta, birbirini tanımaya çalışan altı er­kek ve dört kadındık. Benim dışımdakiler, Afrika, Asya ve Güney Amerika'nın değişik yerlerinden gelmişti. Kolaylaştırıcılık işle­vini üstlenmiş olan Emory Üniversitesi Halk Sağlığı Enstitüsü Başkanı Prof. Dr. Philip Brachman, ülkelerimizde kadınların sa­hip olduğu haklan, yasalar karşısında durumlarını özetlememizi istedi. Birkaç saate varmadan konu kişiselleşti, kadın-erkek iliş­kilerine, cinsellik eğitimine ve cinsel tercihlere uzandı. Akşama doğru, Halep Tıp Fakültesi mezunu, Ukrayna'nın Kiev Tıp Enstitüsü'nden doktoralı genç Wasim Maziak ile benim aramdaki gerginlik, deyim yerindeyse birbirimizin boğazına sarılacak nok­taya varmıştı. Henüz ne o, ne de ben, kültürel farklılıklara, gele­nek ve göreneklere saygıyı öğrenmiştik.

Topluca katıldığımız çatışma çözme, iletişim becerileri, takım çalışması gibi eğitimler sonunda hepimiz, eskisinden çok daha fazla hoşgörü sahibi olduk, Dr. Maziak da kadın haklarım hararet­le savunan, eşcinselleri dışlamayan bir hekime dönüştü. 1996'nın ilk günlerinde ben, değişik kriminal laboratuvar ziyaretlerim için Atlanta'dan ayrıldım, grubun diğer üyeleri halk sağlığı alanın­daki projelerini yürütmek üzere Emory Üniversitesi'nde kaldı. Birbirimizle vedalaşırken duygusal anlar yaşadık. Suriyeli doktor­la kucaklaşırken, gözlerimizin dolduğunu belirtmek isterim.

Grubun üyelerinden Sri Lankalı Dr. Prithi'yi, Nepal'in Katmandu'sunda, Kenyalı Nyerere'yi Nairobi'de bulmuştum. Umman Sağlık Bakanlığı'ndan Shariffa Al-Jabri ile sürekli haberleşiriz. 2009 Şubatı'nda Şam'da, Suriyeli doktoru aradım. Meğerse, Amerika'daki Memphis Üniversitesi'nde halk sağlığı ve bioistatistik doçenti olmuş, doğum yeri Halep'te Suriye Tütün Araştırmaları Merkezi'ni kurmuş, çalışmalarıyla çok sayıda ulus­lararası ödül kazanmış ve Suriye'de sigara, dünyada nargile içi­miyle mücadelenin öncüsüymüş.





Havada elma kokusu var


O kokuyu ilk kez Narenj lokantasında hissettim. Tütünle ka­rışık tatlı bir kokuydu. Arka masadan geliyordu. Dayanamadım, dönüp baktım. Yuvarlak bir masanın çevresinde, şık giyimli ka­dınlı erkekli yedi ya da sekiz kişiydiler. Arapça konuşuyorlardı ve hepsi nargile içiyordu. Ertesi gün, Şam'ın bir başka ünlü lokanta­sı Versay'daydık. Bu kez, yemek siparişi vermeden önce, garson nargile isteyip istemediğimizi sordu. Bana eşlik eden Slovak ar­kadaş, merakından içmek istedi. "Elmalı mı olsun?" diye sordu­lar. Yan masalardan birinde, özenle giyinmiş, 40 yaşlarında birkaç kadın yemek yiyiyordu. Hemen yanıbaşlarında fokurdayan birer nargile.

Bildiğiniz gibi nargile, özel bir tütün olan tömbekinin duma­nını, sudan geçirdikten sonra hortumla içe çekmeye yarayan bir düzenektir. Asya'ya özgü 400 yıllık bir gelenek olmakla birlikte, günümüzde Meksika'dan Güney Afrika'ya, Avrupa'nın birçok ül­kesinde ve ne yazık ki Türkiye’ınizde özellikle gençler arasında giderek yaygınlaşıyor. Nargileyle, fermente edilmiş meyve katkı­lı, 100'e yakın aromatik tömbeki çeşidinin yanı sıra, güzel koku­lu bitkisel yağlar eklenmiş tütün, bal, yan kurutulmuş meyve ve meyve yaprağı katkılı tütün, hatta sadece meyve ağacı yaprakla­rını içmek de mümkün. (Tabii esrarı da.)

Duman sudan geçerken "temizlenir", tütün yakılmayıp sade­ce ısıtıldığından "zehirsizleşir", şeklindeki söylemler nargile içimi­ni özendirse de, Dünya Sağlık Örgütü'nün, büyük ölçüde Suriyeli dostum Dr. Wasim Maziak'ın araştırmalarına dayanan 2005 tarihli raporu, iddia edilenin aksine, nargileden çıkan dumanın gerek ak­ciğer kanserine, gerekse kalp hastalıklarına yol açan toksik bile­şenleri içerdiğini ve tıpkı sigara gibi bağımlılık yaptığım kanıtlıyor.

Tömbeki ya da tütünü olmayan nargileler, elbette nikotin ba­ğımlılığına yol açmaz. Ancak nargileyle içilen her türlü meyve ve yaprağının dumanında, tıpkı küle dönüşen her organik mad­denin dumanındaki gibi, kanserojen nitelikte aromatik bileşikler bulunur ve her nefeste bunlar akciğerlere dolar. Hacettepe Üniversitesi Tıp Fakültesi Halk Sağlığı Anabilim Dalı'ndan Prof. Dr. Nazmi Bilir ve ekibi, 2005 yılında Ankara'daki 273 nargile içicisiyle yaptığı görüşmelerde, gençlerin nargilenin zararlarına iliş­kin yeterli bilgi sahibi olmadıkları sonucuna varmıştı.

Suriyeliler, Maassel adını verdikleri aromalı nargilelerin, 90'lı yıllardan başlayarak Arap dünyasının kadın ve gençleri arasın­da salgın halinde yayılmasında, bir yandan ürünün koku ve tadı­nın, diğer yandan televizyon ve internetin payı olduğunu söyledi. Kadınların nargile içmesi, Suriye'ye özgü değil. Orta Doğu coğraf­yasının Türkiye dahil pek çok ülkesinde aynı davranış gözleniyor. Örneğin, Kuveyt Üniversitesi'nden Dr. H. R. Mohammed, 2010 yı­lında Eastern Mediterranean Health Journal da yayınlanan bir araştırmasında, ülkesindeki nargile içicilerin önemli bir bölümü­nün kadın olduğunu belirtmişti.





Olay yeri incelemesi ne kadar sürmeli?


Bir suçun işlendiğinden kuşku duyulmayan ya da suçun de­lillerini barındırdığı bilinen olay yerindeki incelemeler, elbet­te olayı aydınlatacak, faili mahkûm ettirecek delillere ulaşın­caya kadar sürer. Ama, bunlar sadece bir varsayımsa, delil ara­maktan ne zaman vazgeçilir? İşte, size kadın yaratıcılığı ve inadını yansıtan iki güzel örnek.





1. Öykü:


Kemikleri bulmak için tonlarca çamuru süzdüren kadın


5 Ekim 2004, New York polisi olay yeri inceleme birimi için sı­radan bir gün değildi. İdamla yargılanmaktan korkan ünlü maf­ya babası, Bonnano ailesinden Joseph Massino savcılık sorgu­sunda konuşmuş ve akıl almaz şeyler söylemişti. "23 yıl önce, Manhattan ile Queens arasında, Ozone Park bölgesindeki boş ar­sada top oynayan üç çocuk vardı ya. Hani birinin burnuna pis kokular gelmiş, sonra topraktan fırlayan eli görmüştü de, po­lisler 'Kızıl Sonny'nin (Alphonse Indelicato) cesedini bulmuştu. Aslında o yere sadece 'Kızıl Sonny'yi değil, o sıralar beş mafya ailesinin ortak 'Baba'lığını üstlenmiş Phillip Rastelli'yi devirme­ye çalışan, başka Bonnano'ları da gömdüler." diye anlatmış ve devam etmişti: "Mesela, Dominick Trinchera'yı, mesela Philip Giaccone'yi."

New York polisi o sabah, Massimo'nun sözünü ettiği arsayı kazmaya hazırlanıyordu. Yalnız değillerdi. Bonnano ailesinin suçlarını aydınlatmada uzmanlaşmış FBI'ın özel bir grubu da onların yanındaydı ve tüm ekipler, yine FBI'ın olay yeri incele­me biriminde görevli bir kadının, Susan Ostrobinski'nin emrine verilmişti. Ostrobinski gençti, ama sıradan biri değildi. 11 Eylül 2001'deki Dünya Ticaret Merkezi saldırısının ardından yürütü­len olay yeri inceleme çalışmalarında çok önemli görevler üst­lenmişti.





Önce köpek kemiği çıktı


Bir zamanlar çok sayıda mafya üyesinin oturduğu, bu nedenle New York'luların "Mafiaville" (Mafya-kenti) adını verdiği bölgeye geldiler, çalışacakları arsayı gördüklerinde, kendilerini zor bir gü­nün beklediğini anladılar.

Boyası dökük, camlan kınk, 5-6 katlı eski apartmanların ara­sındaki boşluğu, yabani otlar bürümüştü. Yer yer çöp poşetleri, inşaat atıklan, kalaslar, çıkma kapılar, hatta beton parçalan yığıl­mıştı. Beton parçalarını, kalaslan iş makinelerine kaldırttrlar, ar­dından kazma ve küreklere sarrldılar. Gerçekten buraya gömül­müş olan var mıydı? Varsa kaç kişiydi? Hiçbir şey bilmiyorlardı.

İki yıl sonraki bir toplantıda Susan, yaşadıklarını şöyle aktara­caktı: "Günde 13-14 saat çalışıyorduk. Toprağı avuçluyor, elekten geçiriyorduk. Yanımızda arkeologlar ve antropologlar da vardı. Kazmaya başladığımızın dördüncü ya da beşinci günüydü. Ekibin morali bozuktu, şikayetler artıyordu. Arkadaşlardan biri küçük bir kemik bulunca, önce çok sevindiler, köpek kemiği olduğunu anlayınca keyifleri kaçtı. Onlara, doğru yerde ve doğru yolda ol­duğumuzu anlattım. Köpek kemiği, burada köpek dövüşü yapıldı­ğının, kumar oynandığının işareti olabilirdi. Eğer öyle ise, köpek­leri gömdükleri yere insan da gömmüş olabilirlerdi."

Aslrnda Susan yaralıyordu. Köpek kemiğim buldukları yerde in­san kemiği bulmalarına imkân yoktu. Kemikler oradaydı, ama çok daha derinde. Olay yerindeki yedinci günlerinde ve arsanın üze­rindeki toprağın seviyesini yarım metre kadar düşürdüklerinde, hiç beklenmedik bir şey oldu. Ayaklan çamura batmaya başladı. Kanalizasyon İşleri'nden birine danıştılar. "Burası, deniz seviyesi­nin altında" dedi adam, 10 yıl kadar önce toprakla doldurulmuş, hatta civardaki apartmanların birinci katlan, bodrum katına dö­nüşmüş. Şimdilerde inşaat izni bile verilmiyor." Susan, kafaya koy­muştu bir kere, kemikler buradaysa eğer, mutlaka bulacaklardı.





22 gün sonra bulundu


Dizlerine kadar çamura batmış, ellerinde beyaz plastik birer kova, kovayı çamura daldırıyor, içini arıyor, sonra çamuru bir ta­rafa yığıyorlardı. Böyle devam etmek, saçmalıktı. Çamuru eleme­yi denediler, olmadı, üstten bastırdılar, yine olmadı. Toprak ve içindeki çerçöp, delikleri hemen tıkıyordu. "Çamuru kahve gibi süzelim" dedi Susan.

Birbuçuk metre kadar uzunluğunda, bir metre eninde madeni bir tepsi yaptırdı. Dört ayak üzerine oturtulan tepsinin tabanına, küçük delikler deldirdi. Tam altına gelen yere bir tahliye kanalı açtırdı. Yangın söndürme hortumunun ucuna, sanayi tipi bir duş başlığı taktırdı. Kova kova çamuru tepsiye doldurmaya başladı­lar. Çamurun üzerine su püskürttüler, suda çözünen ne varsa aşa­ğıya aktı, çözünemeyenler tepsinin üzerinde kaldı.

Cumartesi-pazar demeden her sabah çamuru süzmeye geldi­ler, her akşam olay yerinin başına nöbetçiler dikip, eve gittiler. Üç metre derinlikte, eski model altın Rolex saati bulduklarında, takvimler 27 Ekim 2004'ü gösteriyordu. İlk küreği sapladıkların­dan bu yana tam 22 gün geçmişti.





Kadının adı var


Arkası çorap söküğü gibi geldi. Altın saatin civarındaki çamur­dan, irili ufaklı insan kemikleri çıkıyordu. Güneşli bir öğleden sonra Susan, avuçlarının arasında dünyanın en pahalı pırlantasın­dan daha değerli bir şey tutuyordu: Yansı olmayan bir kafatası.

21 Aralık 2004'te FBI bir basın toplantısıyla, kemiklerin ki­me ait olduğunu açıkladı, "DNA analizleri tamamlandı" dedi. "Hatırlarsanız, 1981'de, Phillip Rastelli'ye başkaldıran, Bonnano ailesinden Indelicato'nun cesedini bulmuştuk. Onunla birlikte iki Bonnano'nun daha öldürüldüğünü biliyorduk ama cesetlerini bu­lamamıştık. 23 yıl sonra Susan Ostrobinski'nin yaratıcılığı ve eki­binin ona güveni sayesinde, Trinchera ve Giaccone'nin kemikleri­ne ulaşmakla kalmadık, çamurun içinden çıkarttıkları başka delil­lerle, birçok mafya üyesini mahkûm ettirme şansım da yakaladık."

Bir olay yeri inceleme uzmanı, hele erkeklerin çoğunlukta ol­duğu bir meslekte, bir kadın olay yeri uzmanı için, bundan daha büyük bir ödül olabilir mi? Ülkemizdeki olay yerlerini inceleyen kahramanların ismen anılacağı ve bu mesleğe kadın eli değeceği günlerin yakın olmasını diliyorum.





2. Öykü:


Cinayet silahı için göl suyunu boşalttıran kadın


"Madem cinayet silahı göldeymiş", dedi Barb, "suyu boşaltaca­ğız." İki futbol sahası büyüklüğündeki gölden, en az bin metre­küp suyun dışarı pompalanması gerekecekti.

5 Şubat 2005 günüydü. Bir ev yanıyordu. İtfaiyeciler geldi. Söndürme çalışmaları sırasında evde bir ceset buldular. 34 yaşın­daki, siyah derili Bay Emanuel L. Gragg’ın bedeniydi bu. Başına sert bir cisimle vurulduğu, evinin kundaklandığı anlaşıldı. Fail, bir türlü bulunamadı.

Ertesi yıl Ocak ayında bir kadın çıktı ortaya. "Cinayet silahı bir çekme kancasıydı" dedi, "İtfaiyeciler yangını söndürmeye geldik­leri gece, erkek arkadaşım Davis bana uğradı, Mavi Vadi Parkı'na götürmemi istedi. Elindeki siyah poşeti göle attı." Davis zaten ha­pisteydi. 2005 Haziranı'nda birini öldürmekten mahkûm olmuştu.

Missouri Eyaleti, Kansas City polis teşkilatı cinayet bürosu, kadının söylediklerini ciddiye aldı almasına da, bu kış vakti, üze­ri buz tutmuş küçük gölde, çoluk çocuk paten yaparken, "Çekme kancası arayacağım" diye, buzları kırıp milletin keyfini kaçırmak istemedi. Bahan beklemeye karar verdiler.





Dalgıçlar başarısız


Cinayet bürosunun amiri bir kadındı: Cheri Reid. 2006 Ağustosu'nda, emrindeki bir başka kadını, teğmen Barbara Eckert'i, göle atıldığı söylenen çekme kancasını bulmakla görev­lendirdi. Henüz 30'larınm başındaki Barb (arkadaşları ona böyle seslenirdi), üç yıldır cinayet bürosunda çalışıyordu. Omuzuna dö­külen sarı saçları, metal çerçeveli güneş gözlükleri, yeni ütüden çıkmış üniforması ve onu izleyen 10 kadar meslektaşıyla Mavi Vadi Park’ındaki Bales Gölü'nün kenarına geldi. "Bunun yüzölçü­münü bilen var mı?" diye sordu. "Bir hektar" dediler, yani 10 bin metrekare. "Ya derinliği?", "30 santim ile 2.5 metre arasında deği­şir." "Fazla büyük değilmiş", dedi Barb, "Arama-kurtarma dalgıçlarını çağırın, gölün dibini tarasınlar."

Fikir iyiydi. Zaten olay yeri incelemeyle ilgili ders kitapların­da da aynen böyle yazardı. Ne yazık ki, olay yerine 25-30 dakika uzaklıktaki Lee's Summit'ten gelen Sualtı Arama Kurtarma ekibi, umutlan söndürdü. Su bulanıktı, gölün dibini görmeleri mümkün değildi. Üç gün soma toparlanıp, gittiler.





İnşallah rezil olmayız


"Madem cinayet silahı göldeymiş" dedi Barb, "Onu bulup çı­kartmadan geri dönmeyeceğim. Suyu boşaltacağız." "Nasıl yani?" diye sordular hayretle. İki futbol sahası büyüklüğündeki gölden en az bin metreküp suyun dışarı pompalanması gerekecekti. Üstelik, Emanuel L. Gragg'i öldüren çekme kancasının göle atıl­dığının hiçbir garantisi yoktu.

Cinayet bürosunun amiri Amir Cheri, Barb'ın önerisini ka­bul etti. "Kadın aklı!" deyip, dudak bükenler çok oldu. Bir yıl kadar sonra Cheri, "Aslına bakarsanız, kaç kişiyi aradığımı bi­le hatırlamıyorum" diye anlatacaktı. "Kara Kuvvetlerinin mü­hendislerinden, Su İşleri Müdürlüğü'ne, Park ve Bahçeler'den İtfaiye Birliği'ne kadar herkesi harekete geçirdim. Gölde balık­lar ve koruma altında bir sürü başka canlı da olduğundan Çevre Bakanlığı'na haber verdim. Olay yerini ekiplerimiz korudu, ara­mayı baştan sona Barb yönetti. Bana da, inşallah bir şey çıkar da, erkek milletine rezil olmayız diye dua etmek kaldı."

"Keşke güçlü bir mıknatısımız olsaydı" diyordu herkes, "san­daldan aşağıya sarkıtır, metal cisimleri yukarı çekerdik." Kansas'ta kullanabilecekleri güçte bir mıknatıs yoktu ve o güne değin, dünyanın hiçbir yerinde delil aramak için göl suyu boşal­tan olmamıştı.

Su İşleri Müdürlüğü'nün işçileri, pompalan kurup suyu çekme­ye başladılar. Üç gün soma dip çamuru göründüğünde, "İşiniz bi­tince bizi arayın" deyip gittiler.





O kanca gölün dibinde


Barb'ın emrine verilmiş, biri, metal dedektör kullanmakta usta emekli polis, kalanı cinayet bürosu personeli, dizlerine kadar ça­mura batmış sekiz kişiydiler. San muşamba pantolonlarım, çizme ve eldivenlerini Su İşleri Müdürlüğü'nden borç almışlardı. Bahçe yabasıyla çamuru kanştınyor, dedektörün sesini dinliyor, metal bir cisim bulduklarında fotoğrafım çekiyor, daha fazla paslanmasın di­ye şanzıman yağı doldurulmuş büyük bir kaba yerleştiriyor, onu da kovayla kıyıya taşıyorlardı. Barb da çamurun içindeydi. Bir yandan delil teslim zincirine uyumu denetliyor, bir yandan arkadaşlarına moral veriyordu. "Dayanın, bulacağız, o kanca mutlaka burada."

Evi kundaklanan genç zenci Emanuel L. Gragg'i öldüren kan­cayı üç gün soma buldular. Kent sakinlerince pek sevilen parkın, kışın paten kayılan, yazın balık tutulan güzelim küçük gölünden sadece onu değil, başka suçlarda kullanılmış beş tabanca ile bir av tüfeği de çıkarttılar. Böylece hem kadın yaratıcılığı ve sabrı­nın, hem de polisin diğer kurumlarla işbirliğinin en güzel örnekle­rinden birini verdiler.





Ben senin hayatından gittim oğlum


Fransa'nın güneyinde sarı bir ev. Sarı evin, sarı odalarında yan yana çalışan iki erkek. Dokuz hafta sonra, "Sıkıldım, hay­di bana eyvallah!" diyor biri, tıpkı sevgili Sezen Aksu'nun şar­kısındaki gibi. Diğerinin tepesi atıyor, usturasını kapıveriyor. İlk bakışta sıradan gibi gözüken bir çatışma değil mi? Ama sa­nat ve bilim dünyası 120 yıldır bu kavgayı konuşuyor. Çünkü erkeklerden biri Van Gogh, diğeri Gauguin.

Karnı ağrıyor, başı dönüyor, kulağı çınlıyor, kusuyor, zaman za­man kendim kaybediyordu. "Beni bu karanlık ve yağmurlu şehir hasta etti" demişti, midesinde kuru ekmek, çürük dişlerinin ara­sında pipo, burnunda terebentin kokusu ve sağa sola atılmış çok­ça absent şişesiyle. Kardeşi Theo istediği için resim yapıyordu, resim yaptığı için o harika adamı tanımıştı, o harika adam sıcak­tan yeni dönmüştü.

1 Mayıs 1888 günü, güneydeki sarı evin dört odasını, o harika adamla yanyana resim yapabilmek için kiraladı. Yaz boyu güne­şin altında çalıştı, san masa üzerinde duran vazo ve vazo içinde­ki ayçiçeklerini onun için resmetti. 12 çiçekli olanı, harika adam için hazırladığı odaya astı. Mutlaka gelecekti ve görünce beğene­cekti. Yastığına damlattığı kafur yağını koklayarak geçirdiği yal­nız geceler nihayet bitti ve Vincent van Gogh'un dört gözle bekle­diği Paul Gauguin, 23 Ekim 1888'de geldi.

Ben, bundan 10 yıl önce Fransa'nın güneyindeki Arles'a gittiğim­de, Lamartine Meydanı'ndaki sarı ev yoktu artık. Tıpkı beş çiçek­li vazo gibi, Alman bombalarından kurtulamamıştı. San masa üze­rindeki diğer vazo tabloları milyon dolarlara el değiştirmiş, Tokyo, Münih, Amsterdam ve Philadelphia müzelerindeki yerini almıştı.





Dokuz haftalık mutluluk


Vincent Van Gogh ve Paul Gauguin, Arles'deki san evde ve çev­resinde resim yaptıklarının dokuzuncu haftasında, Montpellier'deki Fabre müzesine gittiler, Courbet ve Delacroix'nin tablolarını inceler­ken tartışmaya başladılar, akşama doğru eve döndüler.

Gauguin, gerginliğe dayanamayacağım ve Paris'e dönmek iste­diğini yineledi ve 23 Aralık 1888 gecesi, boya tüplerini toplama­ya, değerli tuvallerini sarmaya, giysilerini valizine yerleştirmeye başladı. Van Gogh, harika adamı için özene bezene hazırladığı ya­tak odasının yavaş yavaş boşaldığım gördükçe giderek sinirlendi.

Gauguin biraz hava almak için dışarı çıktı. Fazla uzaklaşmamıştı ki, ayak sesleri duydu. Bir hızlanıp bir yavaşlayan adımlardı bunlar. Durdu, döndü. Bir adım ötede, elinde usturayla duran Van Gogh'u gördü. Nefesini tuttu, gözlerinin içine baktı. Vincent, bir an tereddüt etti, geriye döndü ve sarı eve doğru koşmaya başladı.

Gauguin, geceyi bir otelde geçirdi. Sabahın ilk ışıklarıyla eve döndü. Kapıya birikmiş meraklı kalabalığı yararak içeri girdi. Her yer kan içindeydi, oraya buraya atılmış karılı havluları, yatak çar­şaflarını ve polisleri gördü. "Arkadaşmız öldü" dediler. "Anlatın, aranızda ne geçti?"





Bu paketi iyi sakla


Aslında Van Gogh ölmemişti, kafasına kabaca sanlı bir bandaj­la kendinden geçmiş yatıyordu. Bu, Gauguin'in onu son görüşü oldu.

Van Gogh, elindeki usturayla sol kulağının alt ucunu kesmiş, ka­ğıda sarmış, yalpalayarak girdiği genelevin bir çalışanına "bunu iyi sakla" diye teslim etmiş ve geldiği gibi sessizce aynlmıştı. Paketi açan kızın bağırması üzerine ortalık ayağa kalkmış, postacı Roulin, Van Gogh'u sokakta bulmuş, evine götürüp yatağa yatırmıştı.

Gauguin'in çektiği telgraf üzerine gelen Theo, kardeşini Arles hastanesinde buldu. "VG, 35 yaşında, sağ elini kullanır, işsiz er­kek sanatçı, nefesi alkol kokuyor, ajite, olmayan sesler duyuyor, delirmekten korkuyor, fazla miktarda kan kaybetmiş, durumu kritik" diye yazmıştı Dr. Felix Rey, protokol defterine.

89 baharında Van Gogh, Arles'e 20 kilometre uzaklıktaki Saint Remy akıl hastanesinde, sarısı daha az, yuvarlak fırça darbeleri­nin öne çıktığı tablolarını yapmaktaydı. Bir yıl sonra, Paris yakınlarındaki bir çiftlikte "benden daha hasta" diye tanımladığı dok­toru Paul Gachet'nin gözetimindeydi. 70 günde, 70 yağlı boya tab­lo tamamlamıştı. 27 Temmuz 1890 günü tarlalara doğru yürüdü, tabancasını göğsüne çevirdi, iki gün sonra öldü. 37 yaşındaydı, 10 yıldır resim yapıyordu ve sadece bir tekini satabilmişti.





Absent çılgınlığının nedeni thujon değil


Tablo ve eskizleri dünyanın en pahalı eserleri arasında yer alan, post-empresyonist (art izlenimci) akımın önemli temsilci­lerinden Hollandalı Vincent van Gogh, kardeşi Theo'nun tavsiye­sine uyup resim yapmaya başladığında 27 yaşındaydı. Aşık oldu­ğu bir akrabasının evlenme teklifini reddetmesi, birlikte yaşadı­ğı alkolik Clasina doğurduğunda, kadını ve çocukları terk etme­si için gördüğü baskı, evlenmeleri engellendiğinde, sevdiği kom­şu kızı Margot'nun striknin (köpek zehri) içerek intihan ve baba­sının ani ölümü gibi travmaların üst üste bindiği 1885'te, bir yan­dan resim yapıyor, diğer yandan ekmek, kahve, sigara ve absentle "besleniyordu".

Absent, değişik bitkilerin damıtılmasından, ama öncelikli ola­rak pelin bitkisinden (Artemisia absinthium) elde edilen ve alkol oranı yüzde 70'lere varan, çok sert bir içkidir. Üretim sırasında yeşil anason katılanı, "yeşil peri" diye bilinir.

19. yüzyıl sonlarında Orta Avrupa, Fransa ve kısmen Amerika'da absent, çok modaydı. Sayısız sanatçı ve edebiyatçı, yaratıcılığını geliştirmek amacıyla, yüksek ayaklı bir cam kadehe absent doldurdu, üzerine delikli bir kaşık, kaşığa bir kesme şeker yerleştirdi, buz gibi su dökerek hem şekeri içkiye kattı, hem ab­sentini seyreltti ve bundan ciddi biçimde zarar gördü. Bu arada, Yahya Kemal Beyatlı'nın da, Paris'te geçen gençliğinde sıkı bir absentçi olduğunu ve bundan "Büyü Şiir"de söz ettiğini belirte­lim. ("Paris'te genç iken koyu Baudelaire'perest idim / Balkon'la, Yolculuk'la, Güzellikle mest idim. Sinmişti şi'ri ruhuma ulvi ke­der gibi / Absente damla damla sızan şeker gibi.")

Toplumlarda yaşanan şiddetin sorumlusu olarak da görülen absent, 1900'lerin ilk yıllarında, 82 bin İsviçrelinin imzasıyla önce bu ülkede, ardından Avrupa'nın hemen tamamında ve Amerika'da yasaklandı. 1988'de Avrupa ülkelerinde, 2007'de Amerika'da satı­şı yeniden serbest bırakıldı.

Van Gogh, Degas, Toulouse-Lautrec, Picasso, Edgar Allen Poe ve Charles Baudelaire gibi pek çok ünlüde gözlenen algı, duygudurum, bilinç ve davranış değişiklikleri, içtikleri fazla miktarda absente bağlanır. Başlangıçta, absentin bu yan etkilerinden, pelin bitkisindeki alfa thujon adlı kimyasal sorumlu tutulmuştu. Hatta, 2000 yılında Berkeley Üniversitesi'nden çevre kimyacısı ve toksikolog John Casida, thujon'un bağlandığı beyin bölgesini saptaya­rak, sara benzeri nöbetleri bununla açıklamıştı. Son bir iki yılda yapılan araştırmalar, Fransızların yasaklama öncesi orijinal absentlerindeki thujon düzeylerinin, bilinç ve davranış değişiklikle­rine yol açamayacak kadar az olduğunu gösterdi.

Ayrıca, thujon'un kimyasal formülü, esrarın etkin maddesi THC'ye (tetrahidrocarınabinol) benzediğinden, onun gibi etki et­tiği sanılmıştı. 2007 yılında yapılan araştırmalar, bunun da bir şe­hir efsanesi olduğunu kanıtladı.





Van Gogh'un tabloları neden sarı?


Yaşamının son yıllarında, sarı rengin Van Gogh'u cezbettiği muhakkak. Sarı renkli bir evde oturuyordu ve tablolarına sarı hakimdi. Özellikle bu rengi tercihinin nedeni, elbette sarıya düş­künlüğüyle açıklanabilir. Ancak bu özelliğini, cisimlerin san bir camdan bakıldığında olduğu gibi, san renkte görülmesiyle ken­dini belli eden ksantopsi adlı görme bozukluğuna da bağlamak mümkün. Ksantopsiye, fazla miktarda içtiği absentin içindeki thujon'un yol açtığı teorisi çok sayıda taraftar bulmuştur. Yüksek dozda thujon'un, ksantopsiye yol açtığı doğrudur. Ancak bir ab­sent içicisinin, kanında çevreyi san gösterecek kadar thujon birikemeden, aldığı çok yüksek miktardaki alkol nedeniyle koma­ya girip öleceği de doğrudur. Dolayısıyla Van Gogh'un tablolarındaki sarı rengi, absentine bağlamak bilimsel gerçeklere aykırıdır.





Yüksükotu iddiası


Fazla miktarda kullanıldığında, çevreyi san gördüren bir diğer zehir, digitalis'tir, yani yüksükotu. Ölümünden sonraki yıllarda sayısız hekim, ressamın mektuplarında dile getirdiği ve arkadaşlarınca gözlenen tıbbi ve psikiyatrik şikâyetlerini değerlendirerek hastalığının adını koymaya çalışmıştır. Olası tamlar arasında, sa­ra, şizofreni, manik-depresif psikoz, kalıtsal bir metabolizma ku­suru olan akut porfiri, iç kulak sıvısında basınç artışının yol aç­tığı Meniere hastalığı, terebentin, kafur, aynca digitalis zehirlen­mesi de bulunuyor.

Van Gogh'un digitalis kullandığını kanıtlayan herhangi bir bel­ge yok. Ancak, yaşadığı yıllarda sara tedavisinde digitalis kulla­nılmaktaydı. Doktoru Paul-Ferdinand Gachet, ressamın modelle­rinden biriydi. 1990 yılında bir Japon işadamının 82.5 milyon do­lar ödeyerek satın aldığı ve şimdi nerede olduğu bilinmeyen port­resinde, elinde bir demet yüksükotu tutuyor. Belki de doktor, Van Gogh'un ara sıra geçirdiği nöbetleri, sara olarak değerlendirmiş ve tedavisi için digitalis kullanmıştır.





Kuyruklu yalanlara dikkat


Bu satırların okurları arasından, DNA analizi yaptırmadan, "Van Gogh'un kesik kulağı" diye satışa çıkartılan ne idüğü belir­siz et parçasına milyon dolarlar ödeyecek bir akılsızın çıkacağını sanmam. Ancak, dünyanın bir yerinde, parasının hesabını bilme­yen bir koleksiyoncunun çıkacağını umanlar var.

"Dedem Abroise L'aube çiftçiydi, Van Gogh'u çok iyi tanırmış. O menfur gecenin sabahında, çimlerin arasında, yansı yenmiş bir baget sandviç ve boş bir absent şişesinin yanıbaşında, kanlı kulağı bulmuş, hava geçirmez bir cam kavanoza koyup, üzerine buz dol­durmuş. iki gün sonra enfarktüsten ölmüş. Ne kansı, ne de oğulla­rının kavanoz meselesinden haberi varmış. Bu bilgileri kaydettiği not defterini 1950'lerde bulduk, çiftliğin altını üstüne getirdik ama kavanoza rastlayamadık. Yakın zaman önce çalışma masasının giz­li bir bölmesi olduğunu keşfettik. Meğer, kavanoz oradaymış."

Kulağın, halen New York gümrüğünde olduğu söyleniyor, ay sonu Sotheby's müzayede evinde satılacakmış. Eczacı EtienneRobert L'aube ağzından anlatılan bu hikâyenin uydurulduğu mu­hakkak ama, dayanamayıp Sotheby's'i aradım. "Gelirse, elbette sa­tılır. Ama önce DNA analizi yaptırırız" dediler. Karşılıklı gülüştük.





Van Gogh'un kulağı eBay'de satışta


2006'da ölen Avustralyalı ressam Kevin Charles (Pro) Hart, sahtekarlarla mücadele etmek için, kullandığı boyalara DNA'sım ekletirdi. İki yıl sonra, Amerikan NMS Labs’ın sahibi toksikolog Michael Rieders, "Salvador Dali'nin beslenmesinde kullanılan yemek borusundan DNA'sım elde edeceğim, bayan Pilar A.’nın Dali'nin gayri meşru kızı olup olmadığını çözeceğim" diye yola çıkmıştı ama, ses seda çıkmadı.

Van Gogh'un herhangi bir tablosunun üzerine tükürdüğü, idrarını yaptığı ya da başka bir biyolojik örneğini, kısacası DNA'sım bıraktığına dair bir veri yok. Bu nedenle, bir süre öncesine ka­dar internetin müzayede sitesi eBay'de fotoğraflı şekilde, 1 mil­yon İngiliz lirasına satışa çıkartılan "Van Gogh'un kendisini terk eden sevgilisine göndermek üzere ucunu kestiği sağ kulağı" gibi tekliflerle karşılaşırsanız, dikkatli olun.





Mata Hari'yi idama götüren makyaj çantası


Gerçekten casus muydu, yoksa günah keçisi mi? Her şey bir yana, koca dayağı yemese ve bir Rus askerini sevmese, idam mangasının karşısına çıkmazdı.

"Doğu Hint Adaları'nda görevli subay, cana yakın genç kız­la tanışmak istiyor. Niyeti ciddi." Doğu Hint Adaları, 100 yıldır Hollanda sömürgesiydi. Göğsüne sıralı rengarenk madalyalardan başarılı bir asker olduğu hemen anlaşılan pos bıyıklı, iri yan, çap­kın Rudolph MacLeod, 40'ına merdiven dayamıştı. Java'nın ikli­mi ona pek yaramamıştı. Romatizma ağrılarına bir de şeker has­talığı eklenince keyfi iyiden iyiye kaçmış, kendini alkole vermişti. Baktı olacak gibi değil, tedavi için Amsterdam'a döndü.

Bir dostunun ondan habersiz verdiği ilana çok sinirlendi ama, başvuranlardan biriyle görüşmeden de edemedi. "Anam, babam yok, seninle hemen evlenir, dünyanın neresi olursa gelirim" dedi kız. Bu, sarı saçlı, mavi gözlü, açık tenli insanların çoğunlukta ol­duğu kuzey Avrupa ülkesindeki kara kaşlı, kara saçlı, uzun boylu, esmer tenli Margaretha Geertruida "Grietje" Zelle'nin, ne ilk, ne de son yalanıydı.

11 Temmuz 1895'te evlendiler. Önce Java, ardından Sumatra'ya taşındılar. İki çocukları oldu. Bir Haziran gecesi, her ikisi kusma­ya başladı. Oğlan öldü, kız yaşadı. Onları kimin, neden zehirle­diği anlaşılamadı. Genç kadın, kocasının kıskançlığına, sarhoşlu­ğuna, dayağına, çapkınlığına dayanamadı. 1902'de, boşanma ta­lebiyle mahkemeye başvurdu ve kızını bundan sonra yalnızca bir kez görebildi.





Asya Müzesi'ndeki yalan dansı


Paris'te mankenlik, modellik yaparak ve Moliere Sirki'nde at binerek karnını doyurmaya çalıştıysa da, başaramadı. Sonunda, Montmartre eğlence bölgesindeki bir gece kulübünde, kendi

icadı olan "Yılan Dansı"nı sergilemeye başladı. Bir gün, Madam Kireevsky'nin sosyete için düzenlediği partide dans etmesini iste­diler. "Oryantal Dansçı Leydi MacLeod" diye takdim edildi. 1905 yılının Ocak ayıydı. Temsilden sonra, Asya Sanatları Müzesi'nin sahibi, işadamı Emile Guimet, "Bir gece müzemde dans eder mi­sin?" diye sordu. "Sergilediğim elbiseleri giyer, mücevherleri ta­karsın, Hint prensesi olduğunu söyleriz, ama Leydi MacLeod adı­nı değiştirmemiz gerek."

13 Mart 1905 gecesi 1.78'lik boyuyla Margaretha, yarı karanlık bir Hint tapınağı dekorunun önünde, çıplak ayaklarının dibinde bir yağ kandili, bedenini çorap gibi saran ten rengi bir tül, beline tutturulmuş, yerleri süpüren Hint kumaşları, kıymetli taşlar işlen­miş küçük bir sutyen, kol ve bacaklarına takılı göz alıcı takılarla, etrafına parfüm kokuları saçarak dakikalarca dans etti. O gece, annesinin Hint prensesi, dedesinin Endonezya kralı olduğu ma­sallarına inanmaya dünden razı milyonların dünyasına bir yıldız düştü. Erkekleri çıldırtacak ve tüm zamanların hakkında en çok şey uydurulacak güzel kadının Malayca bir adı vardı artık: Mata Hari (Şafağın Gözü, Güneş).





Dünyayı kana bulayan ilk kurşun


Mata Hari, başında, tavus kuşu tüyleriyle süslü tepeliği, ya­nı başında kürkleri, köpekleri ve aşıklarını sayan dedikodu ya­zarlarıyla birlikte Avrupa başkentlerini dolaştı, sadece gece ku­lüplerinde değil, hiçbir dans eğitimi almamış olmasına rağmen Milano'nun ünlü Scala'sında bile sahneye çıktı, yarı çıplak fotoğ­rafları kartpostalları, sigara paketlerini, bisküvi kutularını; bede­ninin kıvrımları da çok sayıda subay, diplomat, politikacı ve işa­damının rüyalarım, 150 kadarının yatağını süsledi. 1917'de çift ta­raflı casuslukla suçlandığında, pek azı yanındaydı.

1914 yazında Berlin'deydi. 28 Temmuz'da beklenmedik bir şey oldu ve bütün planları suya düştü. Saat 10.45 sularında, Saraybosna'daki Latin Köprüsü yakınlarında bir adam, önünden geçmekte olan üstü açık otomobile doğru, Belçika malı 38'lik yarı otomatik tabancasını doğrulttu ve iki kez ateş etti. Kurşunlardan biri, Avusturya-Macaristan İmparatorluğu'nun veliahtı Arşidük Franz Ferdinand'ın şahdamarına, diğeri karısı Hohenberg Düşesi Sophie'nin karnına saplandı. Birkaç hafta içinde Birinci Dünya Savaşı'nın alevleri her yanı saracaktı. Mata Hari, zor bela Almanya'yı terk ederek anavatanı Hollanda'ya döndü.





İstihbarat şefiyle kapalı kapılar ardında


Yeni aşığı, Hollanda ordusunda Albay Baron Willem van der Capellen, Lahey'deki evin kirasını ve faturalarını ödemekten vaz­geçmiş ve savaş, kimsede Hintli bir dansözü seyredecek keyif bı­rakmamıştı.

Beş parasız kalan (ya da kaldığını söyleyen) Mata Hari, Paris yakınlarındaki malikanesini satmak için Fransa'ya gitmek istedi­ğinde vize alamadı.

İngiltere üzerinden önce İspanya'ya, oradan Fransa'ya gir­meyi planladı. Elindeki pasaportun sahte olduğunu fark eden İngilizler, onu istihbarat servisinin şefi Sir Basil Thomson'un karşısına çıkarttılar. "Konuşurum ama, bir şartım var" dedi Mata Hari, "Yanımızda kimseler olmamalı." Yarım saat sonra, "Casus olduğunu kabul etti" diye anlattı polis şefi, "Ama san­dığımız gibi Almanlara değil, Fransızlara çalışıyormuş." Kapalı kapılar ardında neler olduğunu bilemeyiz elbette, Mata Hari gerçekten o sıra Fransızlar için mi çalışıyordu, yoksa söyledik­leri yalan mıydı. Şu var ki, Sir Thomson bu görüşmeden 10 yıl sonra, bir gece vakti, Londra'nın ünlü Hyde Parkı'nda "ahlaka mugayir" davranıştan ötürü tutuklandı. 64 yaşındaydı, bir ban­ka oturmuş, torunu olacak yaştaki genç kadının boynuna kolla­rını dolamıştı.





Peşinde üç milletten ajan, kalbinde genç Rus


Savaşın bütün zorluklarına rağmen Mata Hari, tanıdığı üst düzey subay ve diplomatların desteğiyle Londra'dan Madrid'e, oradan Paris'e gidebildi. Savaş öncesi satın aldığı malikanesi­ni satabildi. Rus subayı Wladimir Masloff'la bu arada tanıştığı sanılıyor. O Masloff ki, kendisinden 17 yaş küçüktü, yıllar ön­ce kaybettiği oğluna benziyordu. O Masloff ki, cepheden tek gözünü kaybederek dönecek, tedavi olmazsa kör olacağı söy­lenecekti.

Genç Rus, Mata Hari'yle gerçekten evlenmek istedi mi; çok sa­yıda kaynakta ileri sürüldüğü gibi, Mata Hari, Fransız istihbara­tının şefi George Ladoux'nun casusluk önerisine, onun gözlerini tedavi ettirecek parayı bulmak için mi evet dedi, bilinmez. Ancak şurası muhakkak ki, 1916 ortalarında Mata Hari'nin peşinde bir değil, iki değil, üç milletin ajanı vardı ve her biri, kimden yana ça­lıştığım çözmeye çalışıyordu.





Askeri ataşe tuzak kuruyor


Ocak 1917'de, eski aşıklarından biri, Almanların Madrid'deki askeri ataşesi Binbaşı Arnold von Kalle, Berlin'e şifreli bir radyo mesajı geçerek H21 kod adlı ajanın verdiği bilgileri aktardı. Von Kalle, Fransızların şifreyi çözeceğini, H21 ile Mata Hari'yi kast et­tiğini anlayacaklarını biliyordu. Çift taraflı çalıştığına emin oldu­ğu kadını ortadan kaldırma işini, Fransızlara bırakmıştı.

13 Şubat 1917 sabahı, Komiser Albert Priolet, Paris'in ünlü Champs-Elysees caddesindeki Elysees Palace otelinin 131 nu­maralı odasının kapısına üç kez vurdu. Kapıyı Mata Hari açtı. Komiser, Yargıç Yüzbaşı Pierre Bouchardon'un tutuklama emri­ni okudu. Yanındaki beş memur odayı aradı, kuşkulandıkları eşya ve belgeleri 12 ayrı pakete ayırıp, mühürlediler.

Mata Hari'yi idama götürecek en önemli delil, küçük bir mak­yaj çantasından çıkanları doldurdukları ve üzerine, "Delil No 11" diye yazdıkları torbadaydı. Çantadakileri, Adli Kimliklendirme Bürosu Müdür Yardımcısı, kimyacı Edouard Bayie inceledi. Ruj, rimel ve parfümlerin orijinal olduğuna karar verdi. Dr. Vergne'nin yazdığı reçete üzerine Paris'teki Roberts eczanesinin hazırladığı kremde cıva oksisiyanür, kahverengi cam şişedeki sıvıda ise cı­va 2 iyodür ve potasyum iyodür buldu. Savcılığa gönderdiği eks­pertiz raporunun sonuna bir cümle ekledi. "Gerek krem, gerekse şişedeki sıvı, tedavi amaçlı kullanılan bileşiklerdir. Ancak suyla seyreldiklerinde, görünmez mürekkep olarak işe yarayabilirler."





Frengi ilacına, görünmez mürekkep dediler


Mata Hari, makyaj çantasından çıkan cıvalı krem ile sıvıyı, ge­be kalmamak için vajinal yolla kullandığını söyledi. Alman casu­su olduğuna inanan Fransızlar, düşmana yolladığı gizli bilgileri bunlarla yazdığını ileri sürdüler. Görünmez mürekkep olarak li­mon suyu ya da süt gibi sıradan sıvılar yerine, neden eczanede hazırlanan cıvalı preparatları kullandığım kimse merak etmedi.

Aslında, 1900'lerin ilk yıllarında seks işçileri arasında frengi çok yaygındı. Tedavisinde devrim yaratacak arsenikli Salvarsan henüz çok yeniydi, penisilin daha keşfedilmemişti, tek çare yutu­lan ve deriye sürülen cıvalı preparatlardı.

Çok sayıda erkekle birlikte olan Mata Hari, belki de frengi­liydi. Elimizde, Mata Hari'nin bu açıdan incelendiğine dair hiç­bir veri yok. Ancak, delil yetersizliğinden serbest bırakılacağını ummuşsa, meslek hayatını etkilememesi için bu gerçeği gizlemiş olabilir.

Otel odasında ele geçen ve Hollanda'daki Alman konsolosu­nun, hesabına 20 bin frank yatırdığım bildiren telgrafı, Mata Hari, "hizmetlerim karşılığında" şeklinde açıkladı. Savcı, söz konusu hizmetin, düşmana satılan gizli bilgiler olduğuna emindi. Birkaç kişi dışında, Rus sevgilisi dahil olmak üzere, tanıdıklarının ihane­tine uğradı.

Saint Lazarre kadın cezaevinde tutulduğu beş ayda 17 kez sor­gulandı, sadece ilki ve sonuncusunda avukatı, eski aşıklarından 74 yaşındaki Edouard Clunet yanındaydı. Paris adalet sarayında dinleyicisiz olarak yapılan duruşması bir buçuk gün sürdü, hu­kuk eğitimi almamış yedi askeri yargıç tarafından suçlu bulundu ve 16 Ekim 1917'de kurşunlanarak idam edildi. Cesedi, eğitimler­de kullanılmak üzere Sorbonne Tıp Fakültesi anatomi kürsüsüne teslim edildi.





Gerçekleri 2017'de öğreneceğiz


1970'te açılan Alman askeri istihbarat arşivi, H21 kod adıy­la görevlendirildiğini, ancak işe yarar bir istihbarat toplayamadı­ğını kaydediyor. İngiliz istihbarat servisi Mlö'in 1999 başında ya­yınlanan belgelerinde, Mata Hari'nin iki yıl izlendiği, askeri açı­dan önem taşıyan bir bilgiyi düşmana ilettiğine dair delil buluna­madığı yazılı. 2001 Ekimi'nde bir kısını yayımlanan, Fransız aske­ri mahkeme tutanaklarında ise, tutuklanışmın üçüncü haftasında Alman casusu olduğunu itiraf ettiği kayıtlı. Mata Hari'nin gerçek­ten casus mu, yoksa o sıralar pek başarılı olamayan Fransız ordu­sunun aradığı bir günah keçisi mi olduğunu, soruşturma dosyası­nın tamamının açılacağı 2017'de öğreneceğiz. O tarihe kadar ken­dimizi Greta Garbo, Marlene Dietrich, Sylvia Kristel ve Jeanne Moreau'nun uzun metraj filmlerde canlandırdığı, tüm zamanların en ünlü kadın casusu Mata Hari ile avutabiliriz.





Ay çarpması


Kabahat hep ayın yolunu şaşırmasında

Her zamankinden daha fazla yaklaşıp dünyaya

Aklını başından aldı insanların

William Shakespeare,

Othello, beşinci perde, ikinci sahne

Dünyamızın tek doğal uydusu ve bize en yakın gökcismi olan Ay, eski Çinliler ve Fırat-Dicle havzasında oturan Babillilerden bu yana, en az 5 bin yıldır insanın ilgisini çekiyor. Bildiğiniz gibi Ay, bize hep aynı yüzünü gösterir. Çevremizde dolandığında bu yü­zün değişik bölgeleri aydınlanır. Böylelikle, her biri 29.53 günde tekrarlanan, Yeniay, İlkdördün, Dolunay ve Sondördün evreleri oluşur.

Ay'ın evreleri ile insan fizyolojisi ve davranışı arasında ilgi ku­rulmasının da uzun bir geçmişi bulunuyor. Milattan 400 yıl ka­dar önce, Bodrum'un dört kilometre kadar açığındaki İstanköy adasında doğan "Tıbbın Babası" Hipokrat'a göre, astronomi bil­meyen, hasta tedavi etmemeliydi. I. yüzyılda yaşamış Romalı Plinius, bilinen ilk ansiklopedi olan Doğa Tarihi'nde "Sakın dışa­rıda, dolunay ışığı altında uyumayın. Sarhoş olur, sersemlersiniz" diye uyarır.

1300'lerin başında engizisyon mahkemesinin karşısına çıkan Dr. Pietro d'Abano, bazı hastalıkların tedavisini Ay'ın evrelerine göre düzenlemekten yanaydı.

400 yıl kadar sonra, Dr. Franz Mesmer, Viyana Tıp Fakültesi öğretim üyelerinden oluşan bir jürinin karşısında "Gezegenlerin İnsan Vücuduna Etkisi" adlı doktora tezini savunuyor, vücutta­ki sıvılara Ay'ın ve diğer gezegenlerin mıknatıs etkisi yaptığını, oluşan gel-git hareketinin hastalıklara yol açtığını anlatıyordu.

Dr. Mesmer'den bu yana geçen 250 yılda, Ay'ın insan duygu-durum ve davranışma etkisini inceleyen sayısız araştırma yayımlan­dı. Özellikle dolunayın, cinayetlerden borsa hareketlerine kadar, iyi ve kötü her türlü durumla ilişkisi masaya yatırıldı.





Gel-git gibi vücut sıvılarını çekiyor


Dolunayın insanı etkilemediği sonucuna varan bilimsel araş­tırmaların sayısı 200'ün üzerindedir. Tam aksini ileri sürenler ise, az. Üstelik bazılarının istatistik hesaplarında hatalar var. Buna rağmen insanoğlu, ay ışığının insanı fizyolojik, biyolojik ve psiko­lojik olarak etkilediğine inanmak istiyor.

Ay'ın, insan davranışını etkilediğini savunanlar arasında başlı­ca üç isim öne çıkar: 1972 yılından başlayarak konuyu inceleyen Miami Üniversitesi Psikiyatri Bölümü'nden Prof. Arnold Lieber, Polonya Bilim Akademisi Deneysel Tedavi Bölümü'nden Prof. Dr. Michal Zimecki ve Hindistan'ın Patna Tıp Fakültesi'den Prof. C.P. Thakur.

Lieber ve Thakur, bu etkinin nedeni üzerinde de kafa yormuş ve Ay'ın tıpkı okyanuslar gibi, vücut sıvılarını da çektiği ve beyinde olu­şan gel-git dalgalarının, davranışları değiştirdiğini ileri sürmüştür.

Bu ve benzeri yayınlar, polislerin, hastane acillerinde çalışan sağ­lık personelinin, astrologların, azımsanamayacak sayıda ruh heki­minin ve elbette, kurt adam efsanelerinin her dönem okurun ilgisi­ni çektiğini bilen gazetecilerin sıklıkla atıfta bulunduğu kaynaklar.





Dolunay yaklaşınca devriyeleri artırdı


Yapılan araştırmalardan esinlenen İngiliz polis müfettişi Andy Parr, güvenliğinden sorumlu olduğu bölgede, 2006 yılında işlenen suçları Ay'ın evrelerine göre sınıflandırmış ve adam öldürme ile yaralamaların dolunaylarda arttığı sonucuna varmıştı. 2007 ya­zından 2009 baharına dek her dolunayda güney İngiltere'nin kı­yı kenti Brighton'un sokaklarında, diğer günlerden daha fazla devriye görevlendirdi. Onun bu kararım gazetelerde okuyan Yeni Zelanda'nın şaraplarıyla ünlü Hawke's Bay bölgesinin polis mü­dürü de, kalemi kağıdı eline almış, sonra gazetecilerin karşısına çıkarak dolunayda aile içi şiddete, intihar girişimlerine daha fazla rastladıklarını anlatmıştı.

İngiliz Müfettiş Parr, daha fazla polis görevlendirerek suçla­rı önleyebildi mi, yoksa bu gereksiz masraf yüzünden başına dert mi açıldı bilemem, ancak bin yıllardır çekiciliğini koruyan "Dolunay-Şiddet" ikilisi sayesinde ünlendiği muhakkak. Ömrü ve­fa etse bu işi daha da sürdürürdü ama, 21 Mayıs'ı 22'sine bağla­yan gece, şakağına dayadığı beylik tabancasıyla, evinin bahçesin­de intihar etti.

Türk polisinin dolunayla ilgili düşüncesini öğrenmek amacıyla Adli Tıp Enstitüsü'nde öğrencim olmuş bazı emniyet mensuplarım aradım. Genel olarak, dünyanın birçok ülkesindeki meslektaşları gi­bi dolunay'ın insanları etkilediğine inanıyorlar, ancak bugüne değin devriye sayısını artırmak gibi bir önlem alındığına rastlamamışlar.





Dolunay vardı ve hiçbir şey olmadı


Psikoloji profesörleri Kelly ile Rotton ve fizik profesörü Culver, 1980 sonrası yayımlanmış Ay'ın evrelerinin insana etki­sini inceleyen, 250'nin üzerinde araştırmayı değerlendirmiştir. Bu araştırmalar, cinayet, trafik kazası, polis ve itfaiye çağrıları, aile içi şiddet, doğum, intihar, doğal afet, kumarhanelerin kaza­nanlara ödediği paralar, suikast, adam kaçırma, futbolcu şidde­ti, cezaevinde şiddet, psikiyatrik başvuru, saldırı, ateşli silah ya­ralanması, bıçaklama, acil girişi, vampirizm, alkolizm, uyurgezer­lik, sara gibi çok değişik durumları ele almaktaydı. Kelly ve arka­daşları, bulgularım iki kez, hemen hemen aynı adla yayımladılar: "Dolunay vardı ve hiçbir şey olmadı." Kısacası, yukarıda sayılan olayların hiçbirine dolunayın doğrudan ve istatistiksel açıdan an­lamlı bir etkisi bulunmuyor.

Gerek Kelly, gerekse Rotton, neredeyse 40 yıldır dolunay efsa­nesine karşı yürüttükleri mücadeleyi sürdürüyorlar ve bilim, tam aksini söylediği halde, geniş kitlelerin ısrarla ay ışığının etkisi­ne inanmasını, medyanın yaklaşımına, halkbilim ve geleneklere, yanlış kanılara, önyargılara bağlıyorlar.





Ay ışığına meraklı doktorlar


İki tıp doktoru, Amerikalı Arnold Lieber ve Hintli C.P. Thakur'un hararetle savunduğu, dolunaydaki insan davranış değişiklikleri­ne beyin sıvılarının gel-git'inin yol açtığı teorisi, biyofizikçi ve gök­bilimciler tarafından kabul görmez. Ay, yeryüzünün denizlerini et­kilediği halde, insan bedenindeki sudan kat kat daha fazlasını bu­lunduran yüzme havuzlarındaki suyu bile çekip bırakacak gücü yoktur. Öte yandan hem dünyanın, hem de insanın yüzde 70'inin su olduğu, bu nedenle Ay'ın her ikisini benzer biçimde etkileye­ceğini ileri sürenlere de, tek bir sözcükle yanıt verilebilir: Yanlış. Çünkü, dünyanın yüzde 70'i değil, dünya yüzeyinin yüzde 70'i su­dur. Ayrıca Ay, sadece serbest su kütlelerini etkiler, insan bedenin­de ise su, farklı kompartmanlara dağılmıştır ve bir bölümü protein gibi başka moleküllere bağlıdır, yani serbest değildir.

Dolunay evresinde Ay’ın çekim gücünün dorukta olduğu söyle­mi de yanlıştır. Çünkü, Ay, Dünya'ya en yakın olduğu konumday­ken, evrelerin herhangi birinde olabilir.

Bu arada Dr. Lieber'in, dört kez Miami polisini, medyayı ve has­tane acillerini "Kozmik rastlantılar, cinayet ve intiharları arttıra­cak. Önlem alın." diye alarma geçirdiğini, 1982'de Kaliforniya'nın büyük bir depremle yerle bir olacağım öngördüğünü, ancak hiçbi­rinin doğru çıkmadığım belirtelim. Dr. Thakur ise, 80'lerdeki ay ışı­ğı merakım hızla terk etti, kendisini Leishmania parazitinin neden olduğu kala-azar (kara humma) hastalığıyla mücadeleye adadı, Dünya Sağlık Teşkilatı'nda çalıştı, üç kez Patna Parlamentosu'na seçildi, önce su kaynaklan, ardından sağlık bakanı oldu.





Seri katil neden dolunayı sever?


Bir yıl içinde altı kişiyi öldürüp, yedi kişiyi yaralayarak New York polisine kâbuslar yaşatan 24 yaşındaki eski asker, polis ve postacı David Berkowitz (ya da peşindekilerin okuması için bı­raktığı ilk mektuptaki imzasıyla "Sam’ın Oğlu"), kafayı park et­miş otomobillerdeki sevgililere takmıştı.

David Berkowitz'in saldırıları, genellikle dolunaylı gecelere denk gelir. Bu yüzden, dolunayın akıl sağlığım etkilediğine inanan­ların sıklıkla aktardığı bir örnektir. Cezaevindeki katille yüzyüze görüşen FBI’ın Davranış Bilimleri Birimi'nden Ressler ve Douglas, cinayetleri için neden dolunaylı geceleri seçtiğini sorduklarında, aldıkları yanıt çok mantıklıydı: "Sevgililer böyle gecelerde buluşmayı tercih eder de ondan!" Kısacası Şam'ın Oğlu sadece fırsatçı­dır, yoksa Dolunay'da aklım kaçıran bir seri katil değil.

100'e yakın çocuğu öldürüp yediği söylenen, sadece üçü kanıt­lanan ve elektrikli sandalyeyi boylayan Albert Dish'in, dolunay geceleri çırılçıplak soyunup dans ettiği, akıl hastanesinde kalp krizinden ölen bir diğer seri katil Ed Gein'in ay ışığında hoplayıp zıpladığı söylense de, kurbanlarına saldırmak için ne biri, ne di­ğeri dolunayı beklemiştir.





Adli astronomi-adli astroloji


Dolunay, adli bilimler açısından da önem taşır. 90'larda Adalet Bakanlığı Adli Tıp Kurumu'nda adli astronom olarak çalışan, şim­dilerde ilki Adli Tıp Kurumu'nda, diğeri Adli Tıp Enstitüsü'nde görevli iki fizikçi öğretim üyesinden, Prof. Dr. Bülent Üner ve Dr. Ege Güral'dan aktaracağım bir örnek, sanırım size fikir verecektir:

"Adli Tıp Kurumu'na 1992 yılında, Askeri Ceza Mahkemesi'nden gelen bir dosyada, bir asteğmen, havanın çok karanlık olduğundan, yüzbaşıyı er zannedip dövdüğünü söylemektedir. Olay saati 24.00 civarıdır ve aylardan Ağustos'tur. Yaptığımız hesaplarda ayın dolu­nay evresinde en yukarıda olduğu, mevsim ve yöre itibarıyla hava­nın açık olup, hiçbir ışık olmasa bile kişilerin rahatça tanınabilece­ği görülmüştü."

Bir de, Amerikan Astrologlar Federasyonu üyesi, Arizona'lı medyum Dave Campbell gibi "adli astrolog" olduğunu iddia eden­ler var. Bu kişiler, katilleri, kayıplan, kaçırılanları astrolojik ha­ritalarla bulabildiklerini, olay yeri, günü ve saatinden katilin ki­şiliğini belirlediklerini iddia ediyorlar. Hatırlarsanız 22 Kasım 1963'de Oswald adlı birinin Başkan Kennedy'yi öldürdüğü söy­lenmişti. Aradan geçen bunca yıla rağmen katilin Oswald mı, yoksa başka biri mi, Oswald ise yalnız olup olmadığı tartışılır du­rur, eldeki deliller en ileri tekniklerle incelenir, bir türlü karar verilemez. Astrolog Dave Campbell ise, Kennedy ile Oswald'in doğum tarihi, saati ve yerinden yola çıkarak meseleyi çözüyor: "Katil, Oswald ve tek başına". Henüz bir adli astronomi kitabı ya­zılmamışken, onun "Adli Astroloji"si 2004'ten beri piyasada.

Gençlerimiz adli bilimlere çok meraklı. Adli Tıp Enstitüsü'nün yüksek lisans ve doktora programlarına başvuru sayısından bu­nu izliyoruz. Lütfen, "adli astrolog olacağım" diye kimse kapımı­za gelmesin.





Fillerin ağladığı yer


Güne, Cambodiana otelinin havuzu başında, Mekong Nehri'ni seyrederek başlamış olabilirsiniz. Yatmadan önce, belki giriş ka­tındaki QBar'da bir şeyler içeceksiniz. Bir nedenle Kamboçya'ya geldiyseniz, bir bardak çaya polis maaşı ya da bir geceliğine ço­cuk bekareti kadar para ödediğiniz bu otelin, sokaktaki gerçeği yansıtmadığını çoktan fark etmiş olmanız gerek.

Başkent Phnom Penh, geniş bulvarları ve koloni dönemini yansıtan havasıyla, bağımsızlığını kazandığı 1953'e kadar, tam 89 yıl Kamboçya'yı yönetmiş Fransızların izlerini taşır. Kraliyet Sarayı'nın kuzey yanındaki Gümüş Pagoda ise, biri Baccarat kris­talinden, diğeri 2086 pırlantanın süslediği 90 kilo altından yapıl­mış Buda heykeliyle, çok gerilerde kalmış bin yıllık masalsı bir dönemi, Kmer İmparatorluğu'nu hatırlatır.

Kamboçyalıların, bu coğrafyanın en güçlü imparatorluğu­nu kuran, tarihin en büyük tapınağı Angkor Vat'ı inşa eden ata­larını hiç unutmadıkları muhakkak (Angelina Jolie'nin oynadı­ğı "Lara Croft: Tomb Raider" filmi, kısmen bu bölgede çekilmiş­ti). Bayraktan bira etiketine, sigara kutusundan yol işaretine ka­dar, ona her yerde rastlamak mümkün. Ama tarihlerinde, unut­mak isteyip de bir türlü unutamadıkları karanlık bir dönem de var: 1975'te başlayan, 3 yıl, 8 ay, 22 gün sonra Vietnamlılar saye­sinde kurtuldukları, 2 milyona yakın cana mal olmuş, Kızıl Kmer yönetimi.

1.5 milyonluk Phnom Penh, 60'lardaki gibi "Asya'nın İncisi" ol­masa da, restore edilen binaları, gökdelenleri, sıcağın ve balık ezmesi prahok kokusunun ulaşamadığı alış veriş merkezleriyle, küllerinden yeniden doğuyor. Kraliyet Sarayı'nın arkasındaki 240. Sokak'ta, nehrin kıyısında, ayrıca Ulusal Müze'nin yakınlarında, ipekten gümüşe, ahşap heykelden mobilyaya dek hayalinizi süs­leyen ne varsa bulabilirsiniz.

Bay Varın Nath’ın, 33B Sokağı 169 numaradaki küçük lokantasına ise hiçbir turistik rehberde rastlayacağınızı sanmıyorum. Adresini vermemim nedeni, Kith Eng lokantasının yemeklerini tavsiye ettiğimden değil. Zaten aç olsanız da, duvardaki tabloları gördük­ten sonra, ne çayım içebilir, ne de pilavım yiyebilirsiniz. Haftada iki kez diyalize giren böbrek hastası ressam Varın Nath, tam 30 yıl boyunca mahkemede konuşacağı günü bekledi. Çünkü o, 14 bin Kamboçyalının girip, sadece yedisinin sağ çıkabildiği bir Kızıl Kmer cehenneminin, halen yaşayan üç görgü tarağından biriydi.





Ünlü liseyi cezaevi yaptılar


14 Nisan 1975 günü Pol Pot önderliğindeki komünist Kızıl Kmerler, siyah pijamaya benzer üniformaları, kasketleri ve boyun­larına doladıkları geleneksel kırmızı beyaz damalı "krama'larıyla, iç savaşın bittiğine sevinen halkın sevinç çığlıkları arasında, baş­kente girdiler.

Çin'i örnek alarak kuracakları "köylü devlet" sayesinde, güçlü Angkor Imparatorluğu'nu yeniden yaratabileceklerine inanıyor­lardı. Milyonlarca kentliyi ve her tür meslek sahibini kırsala süre­rek, işe başladılar.

Tarımsal ütopyaları uğruna, din, bayram, sanat, ticaret, eği­tim, adalet, kısacası var olan değerlerin tamamını silip atan Kızıl Kmerler, rejim karşıtlarını hapsedecekleri bir cezaevi yapmak ye­rine, kentin 113. sokağında bulunan ünlü Tuol Svay Prey lisesi­ni, kısaca S-21 diye anılan 21. güvenlik bürosuna dönüştürdüler. Her biri üçer katlı dört binasının etrafına, elektrikli teller gerdi­ler. Pencerelere demir parmaklık çaktılar, derslikleri hücre ve iş­kence odasına çevirdiler. Avluya bir darağacı kurdular.





Resimleri lokantasının duvarında


Devrim öncesi, sinema ve reklam afişleri çizerek, yağlıbo­ya portreler yaparak ekmeğini kazanan iki çocuk babası Varın Nath, 5 numaralı komünde çalışmaya başlayalı üç yıl kadar ol­muştu ki, 7 Ocak 1978'de tutuklandı. Sorulanların hiçbirini gere­ği gibi yanıtlayamayınca, kendisini 113. Sokak'taki lisede buldu. Kamyonlarla taşman diğer mahkûmlar gibi fotoğrafı çekildi, D bi­nasının üçüncü katındaki dersliklerden birine götürüldü ve birbi­rine zincirlenmiş 50 kişinin araşma kondu.

S-21'in kapısından girenlerin, 14 ile 20 bin arasında olduğu sa­nılıyor. Canlı çıkabilenler ise, sadece yedi kişi. Aralarında Varın Nath'ın da bulunduğu bu mahkûmların çoğu, ressam ya da hey­keltıraş. "1 Numaralı Ağabey" Pol Pot ile parti ileri gelenlerinin portre ve heykellerini yaparak hayatta kalmışlar.

Varın Nath, kurtuluştan sonra tablo yapmayı sürdürmüş. Bu kez işkenceleri resmetmiş. Tabloların bir bölümü, şu sıralar lo­kantasının duvarlarında asılı. Bir bölümü de artık Tuol Seng Soykırım Müzesi olan S-21'in koridorlarında, işkence aletleri ve her yaştan binlerce mahkûm fotoğrafıyla birlikte sergileniyor.





Milyonlarca kemik adalet bekliyor


1997'de Kamboçya, Kızıl Kmer yönetiminden hayatta kalan­ları, savaş ve insanlığa karşı diğer suçlardan yargılamak üze­re harekete geçti ve Pol Pot'u ömür boyu ev hapsine mahkûm et­ti. Kızıl Kmer'in ünlü lideri, bir yıl kadar sonra muhtemelen faz­la miktarda ilaç yüzünden öldü. Duruşmalar, mali zorluklar nede­niyle sürekli ertelendi. Birleşmiş Milletlerle imzalanan özel an­laşma gereği, 2006 yazında yedisi yabancı, kalanı Kamboçyalı 30 yargıç Kamboçya Olağanüstü Mahkemesi'nde göreve başladı. 8 Ocak 2008'de uluslararası mahkemenin ilk duruşması yapıldı. Yargılanan az sayıdaki kişiden biri, suçunu itiraf eden ama verilen emirleri yerine getirdiğini belirten, S-21 cezaevinin son müdürü, eski matematik öğretmeni Kang Kek İeyu, 2010 Haziranı'nda sa­dece 19 yıl hapse mahkûm oldu. Diğerlerinin duruşmaları sürüyor.

Kızıl Kmerlerin birçok lideri daha önce affa uğramış ve yeni­den siyaset sahnesine kabul edilmişti. Çok sayıda Kamboçyalı, bu arada Başbakan Hun Sen, 30 yıl sonra 3-5 ihtiyarı yargılayıp cezalandırmanın, ülke içindeki siyasi kutuplaşmayı artırmasın­dan kaygı duyuyor. Ancak, yabancı adli bilim uzmanlarının des­teğiyle 130'u bulunan ve 250 tane daha olduğu sanılan "ölüm tarlaları'nda gömülü milyonlarca kemiğin de, adaleti beklediği muhakkak.

Adaleti sadece yeraltındakiler değil, psikiyatri literatürüne "Ölüm Tarlaları Sendromu"nu kazandıran Dr. Ka Sunbaunat da bekliyor. Phnom Penh'de, başhekimi olduğu akıl hastanesine başvuran binlerce hastası, 1970'lerde henüz 20'sinde bile olma­yan ve ölüm tarlalarındaki infazlara tanık olmuş kişiler.





Tersine akan nehrin kıyısında


Balıkçılar, yıl boyu süren hazırlıklarını tamamladılar. Köylerini temsil edecek tekneyi bitirdiler, pruvasına kötü ruhla­ra karşı kocaman gözler çizdiler, rengarenk ampullerle süslediler, kürekçileri, dansçıları, müzisyenleri belirlediler. Şu sıralar, Su Festivali'ne katılmak üzere Phnom Penh'deler. 2008 yılı Kasım ayının ilk dolunayında, yani ayın 10'unda başlayan Bon Om Tuk, asırlardır olduğu gibi üç gün sürüyor. Phnom Penh'liler, ülkenin dört bir yanından başkente akanlarla birlikte (yani yaklaşık 4-5 milyon Kamboçyalı), yağmur mevsiminin bitişini, balık mevsimi­nin başlamasını şölenlerle kutluyor, yağmur mevsiminde kuzeye doğru akan Tonle Sap Nehri'nin yön değiştirerek Mekong'a katıl­masına tanık oluyor. Onbinler nehrin kıyısına doluşuyor, gündüz­leri, kayık ve kano yarışlarını; güneş batınca havai fişeklerin al­tında süzülen tekneleri seyrederek mutlu oluyor.

Su Festivali sırasında başkentte, özellikle nehrin kıyısında, 10 bine yakın polis, asker ve jandarma güvenliği sağlıyor. Yabancı misyonlar, vatandaşlarım festival sırasında dikkatli olmaya, silah­lı soygun ve kapkaça karşı önlem almaya davet ediyor.





Kötü görüntü olmasın diye gözaltı dalgası


Sivil toplum örgütü LICADHO'nun ise, festivalle ilgili başka kaygılan var. Onlar, şölenlere katılan turistlere kötü bir görüntü oluşturmaması için, polisin evsizleri, uyuşturucu bağımlılarını, seks işçilerini, dilencileri, sakatlan ve sokak çocuklarını toplaya­rak, belirsiz bir süre gözaltında tutmasından korkuyorlar.

Ancak nehir kıyısı, kimi Kamboçyalı için, bambaşka bir anlam taşıyor. Küçükleri Koruma Dairesi ve Phnom Penh çocuk poli­siyle birlikte çalışan "Çocuklar için Eylem" Derneği (Action po­ur les Enfants), bundan iki yıl önce, 15 yaşından küçükken bir Batılı tarafından cinsel istismara uğramış çok sayıda kişiyle gö­rüşmüş, saldırganlarla mağdurların ilk karşılaştığı yerleri belir­lemeye çalışmıştı. Su Festivali sırasında sevinç çığlıklarının atıl­dığı nehrin kıyısı, listenin ilk sırasında yer alıyordu. Bu arada Kamboçya'daki pedofillerin çok küçük bir bölümünün "Batılı" ol­duğunu, yaşları 6-7'ye kadar düşen çocukların satıldığı yerlerde­ki müşterilerin, genellikle yerli ya da Asyalı olduklarını ve bunların gazete haberlerine hiç yansımadığını hatırlatmakta fayda var.





Fillerin dinmeyen gözyaşları


Asyalılar, fillerin ağladığına inanır. Kamboçya'nın ilk modern operası "Fillerin Ağladığı Yer" (Where Elephants Weep), 28 Kasım 2008'de Phnom Penh'in Çenla Tiyatrosu'nda seyircisiyle buluştu.

Amerikan-Kamboç ortak yapımı prodüksiyon, Kızıl Kmerler'den kaçarak Amerika'ya göç eden Şam'ın, ülkesine geri dönüşünü ve geçmişini ararken pop şarkıcısı Bopa'ya âşık oluşunu anlatıyor­du. Eserin amacı, Pol Pot rejiminin silmeye çalıştığı 12. yüzyıl klasik Kamboç müziği ve çalgı aletlerini, Batı'nın rock ve rap ez­gileriyle birleştirerek genç kuşaklara tanıtmak.

Esasen Kamboçya'da fillerin ağlamasını gerektiren başka ger­çekler de var. Bunlardan biri, kara mayını kurbanı 40 bin kolsuz ya da bacaksız insan. Bir diğeri, kristal metamfetamin ve Ecstasy bağımlılığı. Ayrıca, toplam nüfusun yüzde 42'sini oluşturan ve önemli bir bölümü sokakta yaşayan 15 yaşından küçüklerin uçu­cu madde kullanması. Enjektör paylaşımı ve korunmasız cinsel ilişki yüzünden bulaşan HIV-AIDS, insan kaçakçılığı ve bunlar yetmezmiş gibi, bütün gayretlere rağmen durdurulamayan çocuk fuhuşu.





Bu çocukları gören var mı?


Ekim ayının ilk pazartesi günü, yani 6 Ekim 2008, Dünya Çocuk Günü'ydü. Ülkemizin dört bir yanında törenler yapıldı, Atatürk anıtlarına çelenkler kondu, "Çocuk çiçektir. Sevildikçe mutlu olur. Çocuklar yarının büyükleridir" gibisinden güzel şeyler söylendi. Peki, binlerce kayıp çocuğumuz için ne yaptık, ne yapıyoruz? Hiç olmazsa Emniyet Genel Müdürlüğü Asayiş Daire Başkanlığı'nın internet sitesindeki fotoğraflara bakın, belki kayıplardan birine, bir yerde rastlamışsınızdır.

25 Temmuz 2008'de, Başbakanlık İnsan Hakları Başkanlığı, ül­kemizde bir ilki gerçekleştirdi ve Kayıp Çocuklar Raporu'nu ya­yınladı. Başkan Prof. Dr. Hasan Tahsin Fendoğlu'nun sunuş ya­zısından, medyadaki "kayıp çocuk" haberleri üzerine 17 Aralık 2007'de harekete geçtiklerini, Türkiye'de 2007 yılında kamu bi­rimlerine 7.183 kayıp çocuk bildiriminin geldiğini, bunların 6.350'sinin bulunduğunu ve 2007 yılı sonu itibariyle bilinen 833 kayıp çocuk olduğunu öğrendik.

Prof. Fendoğlu bunların, organize suç örgütlerinin ikna ederek evinden götürdüğü sayısı bilinmeyenlerin, ayrıca kamu birimle­rine bildirilmeyen diğer "kayıt dışı çocuklar"ın, ileride bir sorun olarak karşımıza çıkabileceğinin altım çizdi.

Altı aylık çalışma sonunda hazırlanan Kayıp Çocuklar Raporu, "kayıp çocuk" olarak, ailesinin bilgisi dışında herhangi bir neden­le evden uzaklaşmış, kaçmış, kaçırılmış ve bu nedenlerle hayatı tehlike altında olan, kendisinden haber alınamayan 0-18 yaş gru­bu çocuğu kast ederken, mevzuatımızda bu kavramın farklı ta­nımları olduğuna dikkat çekildi.

Rapor, kayıp çocukları üç bölüme ayırıyordu. Bunlar, kendi rı­zasıyla kaçanlar, rızası dışında kaçırılanlar ve istemeden de olsa yoksulluk gibi nedenlerle kaçanlar.

Çocukların evden kaçmasına yol açan başlıca nedenlerin özen­ti, ebeveyn boşanması, kentleşememe olduğu; çocuğun kaçırıl­masından, genelde çocuk ticareti, dilencilik ve cinsel sömürünün amaçlandığı, bu yüzden çocukları hastalık, uyuşturucu, şiddet ve cinsel istismar gibi tehlikelerin beklediği belirtildi.

Bazı çete ve terör örgütlerinin, kayıp çocukları kullanmak iste­diği, çocuk yaştaki insanları kandırarak örgüte kazandırmak için büyük çaba içerisinde oldukları, Türkiye gibi yıllardır terörle uğ­raşan bir ülke için, sorunun bu açıdan da önem taşıdığı, teröre bulaşan çocuk sayısı toplamının yüksek olabileceği kaydedildi.





İstanbul'da kaç çocuğun kaybolduğu bilinmiyor


Raporda yer alan kayıp çocuk sayılan, sadece ilgili kamu kurumlarına bildirilenlerden oluşuyor. Aileler kamu kurumuna ha­ber vermediğinde, "kayıp çocuk" kayıtlara, dolayısıyla istatistik­lere girmiyor. Bu nedenle, ülkemizdeki gerçek kayıp çocuk sayı­sı, raporda yer alanın çok üzerinde olabilir. Bu durum, raporu ka­leme alanlarca da dile getiriliyor.

2007 yılında, en fazla kayıp çocuk ihbarı yapılan il Ankara (1006 kişi) ve bu çocukların 30'u dışında, hepsi bulunmuş. İzmir, ikinci sırada. 642 kayıp çocuktan sadece 15'i aranıyor. Bursa, ka­yıp çocuk ihbarında üçüncü sırada. 439 kayıp çocuktan, 42'si ara­nıyor. Rapora göre, İstanbul'da kaç tane kayıp çocuk ihbarı yapıl­dığı bilinmiyor. (Bu belirsizlikle ilgili bir açıklama yapılmamakla birlikte, sanırım sorun, farklı birimlere bildirimde bulunulmasın­dan ve bunlar arasında ortak bir veri tabanının bulunmamasın­dan kaynaklanıyor). İstanbul'da 253 çocuğun arandığı, bu açıdan kentin Türkiye birincisi olduğu kaydediliyor.

Başbakanlık İnsan Hakları Başkanlığı'nın Kayıp Çocuklar Raporu, çocukların kaybolmasını, 18 farklı nedene bağlıyor ve kaybolmanın önüne geçilmesi için 50'ye yalan öneride bulunuyor­du. Bunlardan bir bölümü, izleyen iki yıl içinde hayata geçirildi.





Kayıp çocuk meselesi ciddiye almıyor


2010 baharında, bu kez Emniyet Genel Müdürlüğü elindeki ve­rileri toplumla paylaştı. Tüm kayıpların yüzde 90'ını oluşturan 13-18 yaş grubundaki kayıp çocuklardan kızların genellikle "gö­nül ilişkisi" ve "aile baskısı"; erkeklerin ise "macera hevesi" ve "iş bulma ümidi" nedeniyle evlerini terk ettiklerini bildirdi.

"Kayıp Çocuklar Başta Olmak üzere Çocukların Mağdur Olduğu Sorunların Araştırılarak Alınması Gereken Önlemlerin Belirlenmesi Amacıyla Kurulan Meclis Araştırma Komisyonu"na verilen bilgiye göre, 2001 yılından itibaren kurulan çocuk şube müdürlüklerinde 4 bin 632 emniyet personeli görev yapıyor.

Kayıp çocuk verilerinin tutulmaya başlandığı 1997 yılından bu yana kayıp müracaatında bulunulan 29 bin 515 çocuğun 28 bin 36'sının bulunduğu, halen kayıp olan bin 479 çocuktan 517'sinin erkek, 962'sının kız olduğu açıklandı. Emniyet Genel Müdürlüğü, kayıp çocukların aranması sırasında yapılan iş ve işlemlerde standartlaşmayı sağlamak amacıyla "Kayıp Çocuk Rehberi" ha­zırladı ve tüm birimlere duyurdu.

Sosyal hizmet kurumlarından izinsiz ayrılan çocukların on-line takip edilebilmesine yönelik bir sistemin oluşturulması, Genel Müdürlük bünyesindeki veri tabanına, SHÇEK yetkililerinin in­ternet ortamında e-Devlet kapısı üzerinden on-line veri girişi ya­pabilmelerinin sağlanması ve kayıpların aranmasında kullanıl­mak üzere "iz takip köpekleri" nin yetiştirilmesi, henüz gerçekle­şebilmiş değil.





Süt şişesindeki çocuk


Günlerden 25 Mayıs 1972'ydi. "Artık büyüdüm anne" demişti o sa­bah. "Ne olur, durağa kendi başıma gideyim." Henüz altı yaşındaydı, daha önce hiç yalnız kalmamıştı. Önce direndi kadın, sonra ısrarla­rına dayanamayıp kabul etti ve bir daha oğlunu hiç göremedi.

Etan Patz, her yıl, yarısı kız olmak üzere tahminen 2,5 milyon çocuğun kaçırıldığı, 90 milyon çocuğun sokakta yaşadığı, kaçının öldürüldüğü bilinmeyen dünyamızda, süt kutularının arkasına fo­toğrafı basılarak aranan ilk çocuk olarak tarihe geçti. Ortadan kaybolduğu 25 Mayıs, Uluslararası Kayıp Çocuklar Günü ilan edildi. Yakınları, yakalarına Unutma Beni (Myosotis sylvatica) çi­çekleri takarak onları anmakta, güvenlik birimlerinin ya da sayı­ları her gün artan sivil toplum örgütlerinin internet sayfalarında­ki fotoğrafı belki bir tanıyan çıkar diye umutla beklemekteler.

Başbakanlık İnsan Hakları Başkanlığı, ABD'de, çocukların kol­larına takılmak üzere Amber Watch, Amber Alert ve GPS Locator gibi saatlerin üretildiğini belirttikten sonra, "Bazı gelişıniş ülke­lerde kaybolan çocukların fotoğrafları süt şişelerinde ve televiz­yonlarda parasız yayımlanmaktadır. Bizde de, örneğin her ilin İnsan Hakları Kurulu'nun internet sitesinde kayıp çocuk fotoğ­rafları yayımlanabilir" önerisinde bulunmuştu. Emniyet Genel Müdürlüğü Asayiş Daire Başkanlığı'nın internet sitesinde kimi fo­toğraflı, kimi fotoğrafsız, kayıp çocukların bilgisini yayınlaması, bu yönde atılmış büyük bir adım.

Yazımın girişinde de belirttiğim gibi, bir fırsatmız olduğunda bu sayfalara göz gezdirin. Belki kayıplardan birini görmüşlüğü­nüz vardır, demek isterdim. Ama, fotoğrafına ulaşılamayan öyle­sine çok çocuk var ki.





Çocuklar büyüyor, fotoğraflar aynı


Aslında fotoğraf konusunda başka bir sorun daha var. Kayboluşun üzerinden yıllar geçiyor, çocuklar büyüyor, fotoğraf­lar hiç değişmiyor ve bir gören olsa bile, tanıması giderek olanaksızlaşıyor. Bildiğim kadarıyla halen sadece ABD'deki Ulusal Kayıp Çocuklar Merkezi, çocuğun kayboluşunun üzerinden iki yıl geçip de bulunamadığında, kaçırıldığı zamanki fotoğrafının yanına, günümüzde nasıl gözükebileceğini de yayınlayarak, tanı­mayı mümkün hale getiriyor. Çocukların büyütülmesi için, aile­nin diğer fertlerinin fotoğraflarından yararlanan, adli antropolo­ji konusunda özel eğitim gömüş sanatçılar çalışıyor. Başbakanlık İnsan Hakları Başkanlığı ya da Emniyet Genel Müdürlüğü, bir ekip kurarak çocuk fotoğraflarını yaşlandırsalar, sanırım büyük faydası olur.





Evden kaçtı, geri gelir deyip geçiştirmeyin


Ailelerinin öngördükleri yerde bulunmayan ve kaybolduğu sa­nılan çocukların çok büyük bir bölümü, kısa bir süre sonra ken­di kendine çıkagelir. Bazıları ise, kendi özgür iradeleri dışında bir yere götürülürler. Bunların da büyük bir bölümü, yıllar boyu unutmayacakları fiziksel ya da ruhsal bir travmanın kurbanı ol­salar da, günün birinde sağ salim evlerine dönerler. Bazı çocuk­lar, fidye için kaçırılırlar. Aile bireylerinin tanımadığı biri tarafın­dan özellikle cinsel sömürü amacıyla kaçırılan ve ardından öldü­rülen çocukların sayısı, yukarıda saydıklarıma oranla çok daha azdır ama, aydınlatılması en zor olandır.

Dünya genelinde, her yıl kaç çocuğun kaybolduğuna ve bun­ların nasıl bulunduğuna ilişkin güvenilir bir istatistik olmamakla birlikte, kaybolan her 10 bin çocuktan birinin kaçırıldıktan son­ra öldürüldüğü sanılıyor. Eldeki verilere göre, bunların neredeyse dörtte üçü, yaşı 11-13 arasında değişen kız çocukları ve katille ilk karşılaştıkları yer, evlerine çok yakın.

Kaçırıldıktan sonra öldürülen çocukların yan kadan, beklenen zaman ve mekânda bulunamadıklarında polise, "kayboldu" ya da "evden kaçtı" şeklinde bildirimde bulunulmuş. Ne aile bireyleri ne de polis, çocuğun aslında kaçırılmış olduğunu düşünmemiş. Konunun uzmanları, güvenlik birimlerinin her "kayboldu" ve "ev­den kaçtı" bildirimini ciddiye alması gerektiğini, hızla ve olabildi­ğince fazla bilgi toplamasını öneriyorlar.

Bundan yaklaşık 10 yıl önce Washington Başsavcısı Christine Grégoire'in talebi üzerine yapılan bir araştırma, çocuğun kaybol­duğunu bildirmede genellikle iki saat gecikildiğini ve çocukların büyük bir bölümünün kaçırılmayı izleyen ilk üç saat içinde, hatta yüzde 44'ünün ilk saatte öldürüldüğünü ortaya çıkartmıştı. Bu ve­riler, çocuğun kaybolduğunu vakit kaybetmeden polise bildirme­nin ve polislerin de hızla çocuğun son görüldüğü yerin çevresin­de aramaya başlamasının önemini gösteriyor.

621 kaçırma olayını değerlendiren aynı araştırmayla, 1-5 yaş arası kız ve erkek çocuklarının daha çok ailenin bildiği biri ta­rafından kaçırılıp öldürüldüğü, 15-17 yaşlarındaki kız ve erkek çocuklarını ise genellikle yabancıların öldürdüğü anlaşılmıştı. Çocukların kaçırılmasının temel nedeni, cinsel istismardı.

Katillerin neredeyse tamamı 27 yaşlarında ve bekardı, yarısı iş­sizdi; kalanı, fazla beceri istemeyen işlerde çalışmaktaydı. Dörtte üçü evvelce bir suç işlemişti ve bunların yan kadarında mağdur, yine bir çocuktu.

Dikkat çeken bir başka bulgu, suçu tekrarlayan saldırganların, çocuklan hemen hemen hep aynı şekilde kaçırması, aynı yere gö­türmesi, öldürdükten sonra en fazla 50-60 metre uzağa gömmesi ya da üzerini ağaç dallan, toprak, battaniye, kilim gibi bir eşyay­la örtmesidir. Bu nedenle, bir çocuk ölüsüne rastlandı mı, yakın çevresinde başka cesetlerin aranması tavsiye ediliyor.





"Yabancılarla konuşma" demek yetmez


Çocuklarımıza "yabancılarla konuşma", "yabancıların oto­mobiline binme" diye tavsiyelerde bulunuruz. Pek çok kaçırma olayı, evinin hemen önünde oynamakta olan bir çocuğa yakla­şan bir otomobil sürücüsünün yol ya da mahallede oturan biri­ni sormasıyla başlamıştır. Tavsiyelerimize bunu da eklemeliyiz. Çocukların evlerine oldukça yakın bir yerde kaçırılabileceğini unutmamalı, onları mümkün olduğunca tek başına bakkala, kasa­ba göndermemeliyiz.

Aslında çocuklar kaçırıldığında, etrafta birileri olur ama, bir fe­laketin yaklaşmakta olduğundan hiç kuşkulanmaz. Nice kaçırma olayından sonra görgü tanıkları, "Çocuğu zorla otomobile bindi­ren adamı, babası sanmıştım. Ne onu tarif edebilirim, ne de ara­cın plakasını hatırlıyorum" demiş, evinin penceresinden bakarken gördüğü garip davranışlı yabancının komşunun çocuğuyla konuşması ve elinden tutup götürmesiyle hiç ilgilenmemiştir.

Etrafa biraz daha fazla dikkat etmek, kuşkulu davrananlardan gözlerinizi ayırmamak belki sizi biraz yorar ama, hiç belli olmaz, belki bir gün küçük bir can kurtarır.





Mavi mavi masmavi, gözleri boncuk mavi


Gazetede bir ilan: "Uzun boylu, yakışıklı, mavi gözlü ve kıs­kanç bir erkeğim. Ciddi bir beraberlik için mavi gözlü bir ba­yan arıyorum." Dikkat ederseniz, kadının yaşı başı, boyu po­şu, parası puluyla ilgilenmiyor. Bir tek şartı var. Gözleri ma­vi olsun!

Mavi gözlü erkeğe soruyorlar, "Neden ille de mavi gözlü bir ka­dın arıyorsunuz?"

"Basit" diye yanıtlıyor, "Ben çok kıskanç biriyim, önceden ted­bir alıyorum. Doğacak çocuğun gözleri maviyse mesele yok. Ama kahverengi olursa, karımın beni aldattığını anlayacağım."

Gazete ilanıyla eş arayan adam, aslında çok eskilerden beri sü­regelen bir yanlış inanışın kurbanı. Ana-baba mavi gözlü olursa, çocuğun da mutlaka mavi gözlü olacağım sanıyor.

Norveç'in Troms Üniversitesi Psikoloji Bölümü'nden Laeng, Mathisen ve Johnsen'e göre, ilanla mavi gözlü eş arayan kıskanç adam bir istisna değil. Araştırıcılar, mavi gözlü gençlere kadın fo­toğrafları göstermişler. Kadınların yansının gözü mavi, yansının kahverengiymiş. Aslında her iki kümedeki kadınlar birbirinin ay­nıymış da, aradaki fark sadece gözlerinin rengiymiş. Bu erkekler, genellikle mavi gözlü kadın fotoğraflarını daha çekici bulmuş, kahverengi gözlüleri beğenmemişler. Araştırıcılar aynı resimleri kahverengi gözlü erkeklere de göstermiş. Mavi gözlü erkeklerden farklı olarak bunlar, göz rengiyle hiç ilgilenmemişler.

Norveçli psikologlar, bulgularını Davranış Ekolojisi ve Sosyobiyoloji adlı derginin (Behavioral Ecology and Sociobiology) 2007 yılındaki Ocak sayısında yayımladılar. Yayımlamakla kalmayıp yorumladılar da.

Efendim, mavi renk, "çekinik", yani resesifmiş. Kahverengi gözlü erkekler, kahverengi gözlü kadınlarla evlenince, çocukların mavi ya da yeşil gözlü olabileceğini bilirmiş. Bu nedenle kadınların göz rengi onlar için önem taşımazmış. Ama mavi gözlü er­kekler, mavi gözlü kadınla evlendiğinde, çocuklarının her zaman mavi gözlü olmayacağı bilimsel gerçeğinden haberdar olsalar da, şuuraltı bir dürtüyle, aldatıldıklarının hemen farkına varabilmek için, mavi gözlülerle evlenmeyi tercih edermiş.

Norveçlilerin makalesinin bir özeti, İngilizlerin ünlü hafta­lık popüler bilim dergisi NewScientist'te de kendine yer buldu. Hatta, "Mavi gözlü kıskanç erkekler, kendini emniyete almayı bi­liyor" şeklinde gazete haberlerine bile konu oldu.





Babalık göz renginden anlaşılmaz


"Anam, babam mavi gözlü, benim gözlerim yeşil. Biyoloji öğ­retmenim asla böyle şey olmaz dedi. Çok üzüldüm."

"İkimiz de mavi gözlüyüz, çocuğumuzunki kahverengi, babalık ta­yini yaptırmak istiyorum" şeklindeki taleplerle sıklıkla karşılaşırım.

Göz rengi genetiği çok karışık bir konudur ve okullarda öğren­diğimiz biyoloji bilgisiyle açıklanamayacak özellikler taşır. Çünkü göz rengi tek değil, çok sayıda genin denetimindedir. Büyük bölü­mü 15. kromozomun uzun kolu üzerine yerleşmiş bu genler, irisin en dış tabakasındaki melanin pigmentinin (boya maddesi) mikta­rını ve melanin içeren melanozom adlı hücrelerin sayısını belirler. Melanin ve melanozom fazlaysa, gözler kahverengi; azsa, mavi olur.

Bizlere okulda öğretilen, kahverenginin, yeşil ve maviyi; yeşi­lin de mavi renk genlerini baskıladığı doğrudur. Ancak, pigment­lerin yapımından sorumlu genlerde meydana gelen, kimi anlaşıl­mış, kimi hâlâ aydınlatılamamış bazı değişiklikler (mutasyon, rekombinasyon gibi) yüzünden, mavi gözlü ebeveynlerden kahve­rengi ya da yeşil gözlü çocukların doğması mümkündür. Bu ara­da, kimi çevre koşulları ve ilaçların göz rengini değiştirebileceği, kimi zaman gözün eski rengine dönüp, kimi zaman dönmeyeceği unutulmamalı. Kısacası göz rengi, kalıtımsal olmasına kalıtımsal­dır da, Mendel kurallarıyla açıklanamayacak ölçüde karmaşıktır.





Tanık yanılır, kan yanılmaz


Bir suç işlendiğini ve hiçbir görgü tanığının olmadığım varsayın. (Zaten olsa da, her zaman gerçeği hatırlamazlar). Failin olay ye­rinde bıraktığı bir küçük kan damlasından, saçı ya da tükürüğün­den kim olduğunu bulmak istemez misiniz? Ya da tanınmayacak ölçüde yanmış bir cesedin kimliğini saptayamadığınızı düşünün. Derisinden, kemiğinden kurbanın ırkı, saç, ten ve göz rengi belirlense, iyi olur, değil mi? Soruşturmaları yürütenler, DNA analizle­ri sayesinde çok yakında bu bilgilerin tamamına ulaşabilecekler.

Uzunca bir süredir, bir kan lekesinden, kemik parçasından yo­la çıkarak, sahibinin Avrupalı, Asyalı, Afrikalı ve Kızılderililerin genetik özelliklerini ne oranda taşıdığı belirlenebiliyor. Hatta, ör­neğin Avrupalı ise, soyunun, kıtanın kuzeybatısından mı, yoksa güneydoğusundan mı geldiği anlaşılıyor.

2002 yılında Louisiana'da yedi kadını öldüren seri katilin, ge­rek görgü tanıklarının ifadeleri, gerekse kriminal profilleme uz­manlarının varsayımlarına göre önce "beyaz", sonra "zenci" oldu­ğu sanılmıştı. Baton Rouge polisi ve FBI, verilen bilgilere dayana­rak robot resimleri çizdirdi, benzeyen yüzlerce kişiden DNA pro­fili için kan aldı. Katili bulamayınca, DNA'dan soy analizi yaptığı­nı iddia eden bir şirkete başvuruldu.

Gelen sonuca göre, saldırgan yüzde 85 oranında Afrikalı, yüz­de 15 oranında Kızılderiliydi. Şirket, bu oranlan taşıyan bir erke­ğin yüzünün nasıl olabileceğine ilişkin bir dizi çizim de oluşturdu.

O tarihe kadar kimsenin kuşkulanmadığı Derrick Todd Lee'ye bu sayede ulaşıldı. Louisiana başsavcısına bağlı olarak görev ya­pan dedektif Darıny Mixon, Lee'den DNA profili için örnek alma­yı başardı. Bu profil, mağdurların üzerindeki biyolojik örnekle­ri tam olarak tutunca Lee yargılandı, 14 Ekim 2004 tarihinde iğ­neyle idama mahkûm oldu. İdam kararı, 16 Ocak 2008'de eyalet yüksek mahkemesi tarafından onanmakla birlikte, Lee'nin avu­katı Gary Clements davanın yeniden görülebilmesi için itirazda bulundu. Lee, 15 Nisan 2011'de yeniden hakim karşısına çıkacak.

Aslında, onu adalete teslim eden dedektif Danny Mixon, idam cezasına karşı olmakla tanınırdı. Ancak, bunun da artık bir öne­mi kalmadı. Dedektif, 20 Eylül 2008 günü, Baton Rouge'daki bir hastanede, 70 yaşında, lösemiden öldü.





Gözü mavi, saçı kızıl ama..


Loisiana'lı seri katile yüzde 85 oranında Afrikalı, yüzde 15 ora­nında Kızılderili diyen şirketin kurucuları 2003 yılında, Hollanda Adalet Bakanlığı'nca düzenlenen bir toplantıda, DNA analiziy­le göz rengini belirleyebildiklerini ve işlemin patentini aldıkları­nı ilan ettiler. Aynı yıl araştırma sonuçlarını, uluslararası hakem­li Genetics dergisinde yayımladılar. İki yıl sonra, kan ve dokular­dan yüzde 92 doğrulukta göz rengini belirlemeye başladılar. Göz renginin peşine düşen sadece Amerikalılar değil.ingilizlerin Adli Bilim Hizmetleri, olay yerinden elde edilen örneklerde, tıpkı Türkiye'de yapıldığı gibi, önce bir DNA profili oluşturuyor. Bu amaçla, DNA üzerinde STR adı verilen bölgeler­den on tanesini, aynca cinsiyet belirleyen amelogenin bölgesini inceliyor. Elinde şüpheliler varsa, onların DNA profiliyle karşılaş­tırıyor. Tutan biri varsa, mesele yok (Buraya kadarı, Türkiye'de de aynen yapılıyor).

Polisin elinde hiç şüpheli yoksa ya da olay yerinden elde edi­len delilin DNA profili, şüphelilerden hiçbirinin DNA profilini tutmazsa, İngiltere ulusal veri tabanına başvuruyor. (İşte bu, en azından Kasım 2010 itibariyle Türkiye'de olmuyor. Hazırlanan ya­sa taslağındaki gibi olacaksa, zaten hiç olmasın daha iyi!). Olay yerindeki delilin DNA profiline tam olarak uyanı, veri tabanında bulunursa mesele yok, kişiye ulaşılıyor ve kontrol amacıyla yeni­den örnek alınıyor.

Veri tabanında, elindeki DNA profiline tam olarak uyan birini bulamazsa, kısmen örtüşenleri tarıyor, yani aile taraması yapıyor. Böylece zanlının yakın akrabalarına ulaşmaya çalışıyor.

Bundan da bir sonuç alamadığı takdirde, DNA verilerim kulla­narak, İngiltere nüfusunun yüzde 99.7'sini kapsayan Beyaz, AfroKarayip, Hindistan, Güneydoğu Asya ve Ortadoğu gruplarının hangisine mensup olduğunu hesaplıyor. Ayrıca gözünün, teninin rengini ve saçının kızıllığını belirlemek üzere, bazı DNA bölge­lerinin özelliklerini araştırıyor ve bütün bunları 2001'den bu ya­na yapıyor. Kısacası, kan lekesinden "gözü mavi, saçı kızıl" diyor. Sanırım bundan sonra, gözünde renkli lens, saçında boya olma­ması için dua ediyor!





Dünyanın ilk ve tek gözlük reçetesi bankası


Kimlik tespitinde diş hekimliğinin, adli tıbbın, antropolojinin ve DNA analizlerinin önemi büyüktür. Bunlardan daha az oran­da olmakla birlikte, mağdurun giysileri, takıları, dövmesi, doğum lekeleri, doğumsal kusur ve sakatlıkları, ameliyat izleri ölenin kim olduğunu belirlemede işe yarar. Bu amaçla, numaralı gözlük camlarından bile yararlanılır.





Üç kırık cam


Vietnam savaşı sırasında, balta girmemiş bir ormana düşen ke­şif uçağının iki Amerikalı mürettebatından bir daha haber alına­mamıştı. 32 yıl sonra, Amerikan Silahlı Kuvvetleri'ne bağlı mer­kez kimliklendirme laboratuvarından (JPAC-CIL) bir ekip, o bölgedeki kazılarında, uçağa ve içindekilere ait olabilecek bazı kalıntılara ulaştı. Bunların arasında, bir güneş gözlüğüne ait üç kırık cam parçası da bulunuyordu. Camlar numaralıydı. Kayıp iki pilottan birinin gözlerinin sağlam, diğerinin bozuk olduğu öğre­nildi. Camların numarası, son reçetesindeki bilgileri aynen tutun­ca, kalıntıların kayıplara ait olduğu varsayımı güç kazandı.





Numaralı camlar


Aynı ekibin, numaralı gözlük camını kimliklendirmede kul­landığı bir başka örnek, 1967 yılında Güneydoğu Asya'da düşen F-105'in pilotuyla ilgilidir. 1990'lı yıllarda, birkaç kez Laos'a gide­rek kayıp pilotu ve uçağı arayan uzmanlar, çok sayıda görgü tara­ğının gösterdiği yeri 2002 yılında kazmaya başladılar. İskelete dö­nüşmüş insan kalıntıları ve pilot giysi parçalarının yanıbaşında, bir güneş gözlüğü camının kırık parçalarını da buldular. Camlar numaralıydı ve kazadan bir yıl önce pilota verilen göz hekimi re­çetesindeki sol göze ait sayılarla tam olarak örtüşüyordu.





İki milyonda bir


Halen ABD ordusunun elinde 385 bin sivil ve askerin gözlük reçetesi bilgilerinin yer aldığı bir veri tabanı bulunuyor. Veri ta­banına http://www.jpac.pacom.mil adresinden ulaşmak mümkün. Açılan pencereye (OptoSearch) reçete bilgileri girildiğinde, aynı reçeteye rastlama sıklığı hesaplanabiliyor. Yukarıda örnek olarak verdiğim, Vietnam'da ölen iki askerin göz kusurlarına, ikinci bir kez rastlama olasılığı, 2 milyonda birden az. Bu da, kimliklendir­mede gözlük camlarının önemini kanıtlıyor.

Amerikalılar, dünyanın ilk ve tek gözlük reçetesi veri tabanını sadece kayıp askerlerini bulmada değil, cinayetleri aydınlatmada da kullanıyorlar. Şüphelinin otomobilinde ele geçen cam kırıkla­rının, kayıp olduğu bildirilen bir yabancı uyruklunun gözlük cam­ları olabileceğini düşünen polis, Interpol aracılığıyla ölenin göz hekimine ve son yazdığı reçetenin bilgisine ulaştı. Cam kırıkları, bu reçeteyle tam olarak örtüştü. İkinci bir kez rastlanma sıklığı, milyonda 2.5'tan azdı. Polis bu veriye dayanarak, şüphelinin evini arayabildi. Kişi halen, cesedi bulunamamış yabancı uyrukluyu öl­dürmekten yargılanıyor.





Göldeki "yeşil" ceset


Gölden "yeşil" bir kadın cesedi çıkarttılar. Kafası ve elle­ri yoktu. "20 yaşında ve üç haftadır suda" dediler. Katili ka­sap sandılar. Hepsi yanlıştı. New York Adli Tıbbı'nın şefi Dr. Baden, titiz bir çalışmayla yanlışları düzeltti. Polis Dan Reidy de yeni kanıtlardan yola çıkarak bir yıl önce karısının kaybol­duğu iddiasıyla kendilerine başvuran bir kocanın peşine düş­tü. "Yeşil ceset'in söz konusu kayıp kadın olduğu kesindi, ama katilin kocası olduğu, tüm delil sayılabilecek işaretler onu gösterse de kanıtlanamıyordu.

Onu ilk gören bir balıkçıydı. İyice korkmuştu doğrusu. Nasıl korkmasın ki. "Şu suyun üzerindeki yeşil şey de nedir?" diye me­raka kapılmış, kayığın burnunu o yana çevirmiş, birkaç metre yaklaştığında kafası olmayan bir bedenle karşılaşmıştı.

"Parmak izlerini alamıyoruz amirim" diye bildirdi, "yeşil şeyi" sudan çıkartan polisler. "Sadece kafası değil, elleri de yok! Katil, kim olduğunu bulamayalım diye kafasını, ellerini kesmiş, cesedi morga götürüyoruz."





Katil kasap olabilir


Mermer masasının üzerine yerleştirilen bedene şöyle bir bak­tı hastanenin patoloğu. "Yeşillik, göldeki yosunlardan" dedi. Ardından işe koyuldu. "Öleli üç hafta olmuş. Atletik yapılı, yir­milerinde bir kadın. Sol göğsünün hemen altı kesilmiş, bir mik­tar doku çıkartılmış. Katil kasap olabilir." Polisler, çevrede ne ka­dar kasap varsa sorguya çektiler. Doktorun tarifine dayanarak, kadının mümkün olduğunca gerçeği yansıtabilecek resmini çiz­diler, el ilanları bastılar, gölün civarındaki köy ve kasabalarda da­ğıttılar, ağaçlara, duvarlara yapıştırdılar. Bir türlü, kadım tanıyan çıkmıyordu. Bir hafta sonra, "Bu iş böyle olmayacak" dedi so­ruşturmayı yürütmekle görevlendirilen polis Dan Reidy, "Cesedi New York'a götürelim, bir de doktor Baden incelesin, belki başka ipuçları bulur" dedi.





Harika çocuk Dr. Baden


Dr. Baden, kimya ve biyoloji lisansından sonra, önce gazete­ciliğe heveslenmiş, ardından doktor olmaya karar vererek New York Üniversitesi Tıp Fakültesi'ne girmişti. Öğrenciliğinin ilk gü­nünden itibaren patolojiye merak salmış, New York adli tabipliğindeki hiçbir otopsiyi kaçırmamaya gayret etmişti. Patoloji uz­manlık eğitimini tamamladıktan kısa bir süre sonra, aynı yerde çalışmaya başladı. "Yeşil ceset" önüne konduğunda, henüz New York Belediye Başkanı Edward Koch, Amerika'nın bu yeni "hari­ka çocuğu"nu, şef kadrosuna atamamıştı. Dr. Baden, 151 çalışanlı, 3.5 milyon dolar bütçeli New York adli tabipliğinde, yılda 35 bin dolar maaş alan şef yardımcısıydı.

Dr. Michael Baden'i tanıdığımda, artık New York adli tabipli­ğinin şefi değil, New York Eyalet Polisi Adli Tıp Soruşturmaları Birimi'nin eşbaşkanıydı. Bundan sonra okuyacaklarınızı, onun ağzından aktarıyorum.

"Her çeşit cesede alışıktım da, yeşilini ilk kez görüyordum. Kadın, tahmin edildiği gibi yirmilerinde değil, çok daha yaşlıy­dı. Kıkırdaklarındaki kalsiyum, belkemiğinin özellikleri, orta ya­şın üzerinde olduğunu gösteriyordu. Yumurtalıklarını incele­dim. Normalde ceviz büyüklüğünde olur, yaşlandıkça büzüşürler. Bununkiler erik boyundaydı. Bana göre kadın, 55'lerindeydi.

Midesinde kısmen sindirilmiş meyve ve sebze kalıntıları gör­düm. Elma ve havuçları saptadım, ama kalanını anlayamadım. Bunları, ölümünden hemen önce yemiş olmalıydı. Ölüm nedeni­ni belirleyemesem de, sindirim tamamlanamadığına göre, aniden gerçekleşmişti. Bulunamayan kafasına bir darbe aldığı sonucuna vardım."





Göğsündeki yara izi


"Kafası, elleri öylesine düzgün biçimde kesilmişti ki, bir şerit testereyle yapıldığını düşündüm. Göğsünün altındaki yara izi ise, ilgi çekiciydi. Kafa ve ellerin kesiminde gösterilen titizliğe karşın, bu yara çok özensizdi, çirkindi, beceriksizce yapılmıştı. Belki de, sivri bir cismin üzerine düşmüştü. Başı ve elleri olmasa da, sade­ce bu yaradan kadının kimliğini belirlenebilirdi.

Benden önce cesedi gören doktor, üç haftadır suda olduğu so­nucuna varmıştı. Tıpkı kadının yaşı gibi, bu süre de doğru olma­yabilirdi. Bedenin üzerindeki yosunları kazıdım, mikroskopla incelenmek üzere biyoloji bölümüne gönderdim. Gelen rapor, haklılığımı kanıtladı. Yosunlar, iki çeşitti. Bir bölümü tazeydi, bu yılın yosunlarıydı. Bir bölümü ise geçen yazdan kalan cansız yo­sunlardı. Bu durumda kadın, en az 18 aydır suda olmalıydı."





Ablam iki yıldır kayıp


Polis Dan Reidy, kurbanın eşkalini yeniden tanımlattı. Bu kez, kadının 20'lerinde değil, 55 yaş dolaylarında olduğunu göz önü­ne aldılar, bir buçuk yıl önce ortadan kaybolan birini arama­ya başladılar. Aradan 24 saat geçmeden, bir kadın polisi aradı. "Ablam iki yıl önce kayboldu" dedi ve ekledi: "Verdiğiniz eşkal ona uyuyor."

"Sol göğsünün altında bir iz var mıydı" diye sordu polis Reidy heyecanla. "Evet" dedi kadın, "Çocukken ağaçtan düşmüş, göğ­sünün tam altına bir ağaç kütüğü saplanmıştı. Boyu uzadıkça, ya­ra izi de büyüdü. Çok çirkin bir izdi, gördükçe üzülür, soyunma­ya utanırdı."

"Ablanızı en son ne zaman gördünüz?" diye sordu polis. "Bizim evde" diye yanıtladı kadın. "Kocasıyla ziyaretime gelmişlerdi." Polis Reidy, alacağı yanıttan adı kadar emin olarak bir soru daha yöneltti. "En son ne yemişti, hatırlıyor musunuz?" "Elbette" de­di kızkardeş, "Elma, armut ve havuç." Polis Reidy, "Eniştenizin adı nedir, nerede oturur?" diye sordu. Adresi verdi kadın ve adı­nı söyledi "Wilbur Howard" "Hay Allah kahretsin" diye hayıflandı polis içinden, "Elimden nasıl da kaçırmışım".





Karım evi terk etti


Yeşil cesedi gölden çıkarttıklarında 1976 baharıydı. 1975 Ağustosu'nda bir adam polisi aramış ve 40 yıllık karısının evi terk ettiğini ve aylar geçtiği halde kendisinden haber alamadığını an­latmıştı. Zaman zaman kavga ettiklerini, birçok kişinin buna ta­nık olduğunu, birkaç kez evden ayrıldığını, ancak bir süre soma döndüğünü söylemiş, başına bir şey gelmiş olabileceğinden kay­gılanmış, polise haber vermek ihtiyacım hissetmişti. Polis, adınm Wilbur Howard olduğunu söyleyen adamı karakola davet etmiş, heyecanlı oluşundan kuşkulanmış, söylediklerinin doğru olup ol­madığını meydana çıkartmak amacıyla, hukuken bir anlam taşımasa da, onu yalan makinesine bağlamış ve poligrafını çekmişti. Adam, doğru söylüyordu.





Tek tanık pedikürist


Yeşil cesetle ilgili ilk raporda, 20 yaşlarında bir kadın olduğu belirtildiğinden, polis Reidy'nin aklına, bir yıl önceki bu kayıp bil­dirimi hiç gelmemişti. "Yalan makinesini aldatabilen adam, baldız ziyaretinden hemen sonra, karısının başına vurup öldürdü, kafa­sını, ellerini testereyle kesti, götürüp bedenini göle attı herhalde" diye düşündü ve Wilbur Howard'in kapısını çaldı.

"Kuşkularınızda haklısınız" dedi Wilbur Howard. "Dr. Michael Baden'in mucizeler yarattığını gazetelerden okuyorum. Ancak, söyler misiniz lütfen, yeşil cesedin karım Katherine olduğunu na­sıl ispatlamış?" Haklıydı. Kadının geçmişme ait hiçbir tıbbi belge bulunamıyordu. Bir akciğer röntgeni bile çektirmemişti. Sıklıkla pedikür yaptırdığı biri, cesedin ayaklarına bakmış, "Küçükken ağaçtan düşmüş, sol başparmağını kırmış, bu nedenle eğriy­di. Bakın bununki de eğri, yüzde 90 ihtimalle, o olabilir" demişti ama, bir pediküristin tanıklığı yetmezdi elbette.

Wilbur Howard’ın karısını öldürdüğüne dair başka deliller de vardı. Evinde bir testere, bir marangoz masası, garajında ufak bir tekne, kapısının önünde bir station wagon otomobil buldu­lar. Aracın taban döşemesinde küçük lekeler vardı ama, defalar­ca deterjanla silindiğinden kan olup olmadığını bile anlayamadı­lar. Kadının kayıp olduğu süre, göğsünün altındaki yara, son ye­meği, pediküristin tanıdığı kırık başparmağı, hep göldeki cesedin Katherine olduğuna işaret ediyordu ama, savcı hiçbirini kesin ka­mt olarak kabul etmedi ve "Bunların hepsi rastlantı olabilir" dedi.

Polis Reidy çaresizdi. Dosyayı kapatabilmek için Wilbur Howard'a bir teklifte bulundu. "Senin katil olduğunu biliyorum, ama kanıtlayamıyorum" dedi. "Vasiyetine karını öldürdüğünü yaz. Belgeyi bir banka kasasında sakla. Ölümünden sonra avuka­tın açsın. Dosyayı o zaman kapatsınlar, faili meçhul kalmaktan çıksın." Kayıtsızca omuz silkti Howard, "Nasıl istersen" dedi.





Vasiyette yazmıyordu


Aradan iki yıl geçti. Polis Reidy hâlâ görevdeydi. Sağlığını ya­kından izlediği Howard'in bir kalp krizi geçirip, öldüğünü öğre­nir öğrenmez, 200 kilometre kadar ötedeki hastaneye gitti, cese­dini teşhis etti. Avukatım buldu, vasiyet kasadan çıkartıldığında yanındaydı. Heyecanla göz gezdirdi. Cinayetle ilgili tek bir satır bile yoktu.

Gölden çıkan yeşil cesedin kimliği hâlâ meçhul. Wilbur Howard’ın karısının katili olduğu, bir varsayımdan öteye anlam taşımıyor. Cinayet, on yıl kadar soma işlenmiş olsaydı, DNA ana­lizleri sayesinde hem cesedin kimliği hiçbir kuşkuya yer verme­yecek biçimde anlaşılabilecek, hem de evdeki testerede, otomo­bilin ya da teknenin içinde, zavallı kadının kanı, saçı, derisi gibi bir delile ulaşılabilecekti.





İkinci bebekle gelen adalet


İki aylık bebeğini zehirlemekle suçlanmıştı. Hiçbir şeyin onu hapisten kurtarması mümkün görünmüyordu. İdamı iste­niyordu, ama ömür boyu hapis cezası aldı. Bu sırada bir çocuk daha doğurdu ve kader, karşısına temel bilimlere meraklı bir doktoru çıkardı. Dr. James Shoemaker, araştırmaları sonun­da bebeğe yanlış tanı konduğunu ve yanlış tedavi uygulanması sonucu öldüğünü belirledi. Genç anne, St. Louis Üniversitesi ve SmithKline Beecham laboratuvarlarını, ayrıca ölen çocuğun tedavisiyle ilgilenen çok sayıda doktoru mahkemeye verdi ve hatırı sayılır bir tazminat aldı.

1989 Haziranı'nda hayat çok güzeldi. Göle bakan küçük ev­lerinde, artık üç kişi olmanın mutluluğunu yaşıyordu. "Gözleri bana, saç rengi kocama benziyor" diye anlatıyordu genç kadın. Oğulları ikinci ayını geride bırakmıştı. 7 Temmuz, bir cumaydı. 0 gece her şey değişecekti. Genç anne biraz kaygılıydı. Bebeğini kucağına almış biberonunu veriyordu ama çocuğun birkaç gün­dür hiç iştahı yoktu. "Belki gazı vardır" diye düşündü kadın; aya­ğa kalktı, bir o yana, bir bu yana yürümeye başladı. Çocuk bü­tün yediklerini kustu. "Bu böyle olmayacak" dedi. "Yarın mutlaka hastaneye götürmeliyim."

Ertesi gün bebeğin keyfi de iştahı da yerindeydi. Düzeldi sandı kadın. Yanılıyordu. Bebek, o gece yeniden kusmaya başladı. Kadın, çocuğu alıp en yakın hastanenin acil servisi­ne gitti.

Baktı, yeterince ilgilenmiyorlar; daha uzaktaki, daha büyük bir hastanenin çocuk aciline başvurdu. Orada bebeği muayene etti­ler, incelemek üzere kanını aldılar, "Bu gece kalacak, laboratuvar sonuçlarını göreceğiz" dediler. Hastanenin, vücut sıvılarında ze­hir arayan bir laboratuvarı yoktu, bebeğin kanını iki önemli mer­keze, SmithKline Beecham ve St. Louis Üniversitesi Toksikoloji Bölümü'ne gönderdiler. Akşama doğru sonuçlar geldi. Her iki laboratuvarın bulguları birbirinin aynıydı. "Yüksek miktarda etilen glikol."





Doktor polisi aradı


Raporu görenin aklına, bir tek şey geliyordu. Etilen glikol, renksiz, şurup kıvamında ve tatlı bir alkoldür. Deterjan, parlatı­cı ve bazı patlayıcıların yapımında işe yaramakla birlikte, plas­tik endüstrisinde, örneğin plastik şişelerin imalinde, vazgeçilmez bir yere sahiptir (Bu son yazdığıma özellikle dikkat etmenizi rica ederim.) Etilen glikol'ün bir diğer özelliği, suyun donma nokta­sını düşürmesidir. Bu yüzden, otomobil radyatörlerinde antifriz olarak kullanılır. Ancak, etilen glikol çok zehirlidir. Birkaç dam­lası bebekleri, bir iki çorba kaşığı, erişkinleri hastanelik etmeye yeter.

Küçük bebeğin doktoru Robert Lynch, her iki raporda "Yüksek miktarda etilen glikol" yazdığını görünce, hastane polisini aradı. "İki aylık bebek kazaen antifriz yutmuş olamayacağına göre, ana­sı ya da bir başkası onu öldürmeye çalışmış" dedi. Etilen glikol zehirlenmesinde ne yapılması gerekiyorsa onu yaptı, çocuğun da­marından yavaş yavaş alkol verdi.





Savcı idamını istedi


Polis, soruşturmasını başlattı. Genç anneye, ailenin diğer bi­reylerine, komşulara sorular sorup durdu.

17 Temmuz'da bebeği taburcu ettiler. Ancak savcı, annesine teslim edilmesine izin vermedi, bir bakımevine yerleştirilmesini uygun gördü.

Anne, ara sıra bebeğini ziyarete gidiyordu. Ondan ayrılmanın üzüntüsü yetmiyormuş gibi, kocası ve ailenin diğer bireylerinin suçlamalarıyla perişan olmuştu. 4 Eylül sabahı, yine bakımevi­ne gitti, oğlunu birkaç saatliğine kucağına aldı, mamasını yedirdi, ağlayarak evine döndü.

Sabaha karşı zil sesiyle uyandılar. "Evi arayacağız" dediler. "Oğlunuz ziyaretinizden sonra fenalaşmış, hastaneye kaldırılmış ve kanında yine etilen glikol bulmuşlar. Hem de mililitrede 911 mikrogram."

Evdeki aramada, yarıya inmiş bir antifriz şişesi buldular. Şişeyi de anneyi de alıp götürdüler. Bebek, 7 Eylül günü öldü, otopsi­de çıkartılan beyninde kalsiyum oksalat kristallerine rastladı­lar. İç organlarında etilen glikol buldular. Genç kadın, yargıç Kramer'in önüne çıkacağı günü beklemeye başladı, savcı George B. McElroy III, idamını istiyordu.





Kader mi, kısmet mi


Oğlunu zehirlemekle suçlanan kadın, tutuklandığında hamileydi aslında. Bir oğlu daha oldu. Bebeği bakımevine, anneyi cezaevine yerleştirdiler. Bir süre soma bebeğin iştahı tamamen kesildi, kusma­ya başladı, hastaneye kaldırdılar, inceden inceye araştırdılar. "Metil malonil asidemisi var" dedi laboratuvarın sorumlusu. "Kalıtımsal bir hastalıktır. Vücut bazı protein ve yağlan yakamaz. Değişik tip­leri vardır. Tipine göre, 50-100 bin doğumda bir görülür. Tedavi edil­mezse erken yaşta öldürür. İlk çocuğu da bu yüzden ölmüş olabilir."

Mahkeme, bu olasılığı pek değerlendirmeye almadı. Çocuğun ölüm nedeni kalıtımsal bir hastalık olamazdı. Bir kere, kanında etilen glikol bulunmuştu. Evde, yarılanmış bir etilen glikol şişesi ele geçmişti. Bütün bunlar yetmezmiş gibi, kadının son kez bakı­mevine gittiği gün, çocuğa mama verdiği biberon da incelenmiş, eser miktarda da olsa, içinde etilen glikole rastlanmıştı. Çocuğun beynindeki kalsiyum oksalat kristalleri, organlarındaki etilen gli­kol kalıntıları diğer kanıtlardı. Kadını idam edemediler ama, de­netimli serbestliğe imkân tanımayacak biçimde, ömür boyu ha­pisle cezalandırdılar. Kadının adı, Patricia Stallings'di. Yeniden gebe kalmasaydı, ikinci oğlunu doğurmasaydı, bu çocuk hastalık­lı olmasaydı ve genç bir bilim adamının yaşam çizgisi onunkiyle kesişmeseydi, hâlâ cezaevinde olacaktı.





Temel bilimlere meraklı bir doktor


Dr. James Shoemaker, 1981 yılında tıp fakültesini bitirmişti. Biyokimya ve Moleküler Biyoloji alanındaki doktorasını tamam­lamasının hemen ardından St. Louis Üniversitesi Tıp Fakültesi Biyokimya Bölümü'nde çalışmaya başladı. Dekanı ikna etti, metabolik hastalıkların genetiğini incelemek üzere bir araştırma laboratuvarı kurdu.

Dr. Shoemaker, farklı uzmanlık alanlarından hekimlerin bir araya gelerek ilginç olgulan tartıştıkları bir seminerde, cezaevin­deki kadının metil malonil asidemili ikinci oğlundan haberdar ol­du. Kadının ilk oğlunun, aynı hastalık belirtileriyle hastaneye kaldırıldığını ve öldüğünü, ancak kanında antifriz bulunduğunu öğ­rendi. Ölen çocuğun kanını ve otopside çıkartılan organlarını bir kez de kendisi incelemek istedi.

21 Nisan 1990 günü Dr. Shoemaker, çocuğun kanında beklenme­dik bir madde buldu. Ama bu etilen glikol, yani antifriz değil, metil

malonik asidemili hastaların kanında rastlanan propiyonik asitti. Zehirlerin aranmasında gaz kromatografisi-kütle spektroskopisi kullanıldığında, etilen glikol ile propiyonik asit birbirine karıştırılabilir. Nitekim, çocuğun kanım inceleyen laboratuvarlar, zehir ara­maya odaklandıklarından, sonucu, etilen glikol diye yorumlamış, propiyonik asit olabileceğini akıllarına bile getirmemişti.

Dr. Shoemaker, biberondaki etilen glikolü de, usulüne uygun biçimde sterilize edilmemiş plastik şişenin çeperinden, biberon içindeki mamaya bulaşmasına bağladı.

Deneyleri bir kez de Yale Üniversitesi'nden Dr. Piero Rinaldo'ya tekrarlattı. "İnanamıyorum" diye isyan etti Rinaldo, "Birini idamla yargılıyorsunuz ve analizleri tekrarlattırııyorsunuz? Bu nasıl adalet?"

Daha da ileri gitti. "Etilen glikol zehirlenmesi sanıp, alkolle te­davi etmişler. Beyindeki kalsiyum oksalat kristallerinin nedeni, etilen glikol değil, tedavi için verdikleri alkol. Her iki alkol de be­yinde bu kristalleri oluşturur. Doğru teşhis konsaydı, ne çocuk ölürdü, ne de kadın cinayetle suçlanırdı."





Ürpertici sonuçlar


Ölen çocuğun bir mililitre kanında 911 mikrogram etilen glikol bulunduğu kayıtlıydı. Dr. Shoemaker, eline kalem kağıt alıp he­sapladı. Bu durumda, iki aylık bebeğin 300 litre antifriz içmesi ge­rekirdi. Bu saçmalığın farkına varılmaması bir başka rezaletti.

Demek, kustuğu için hastane acillerine getirilen metil malonil asidemili çocukların bir bölümü, antifrizle zehirlenmiş sanılıyor, alkol verilerek tedavi ediliyor ve büyük bir olasılıkla ölüyorlardı.

Patricia Stallings katil değildi, katil olan toksikoloji raporları­nın altına imza atanlar, buradan gelen raporlarda yazılanları doğ­ruymuş kabul ederek, analiz sonuçlarını sorgulamadan tedaviye kalkışan doktorlar, yapılan tedavinin ne olduğuna bakmaksızın otopsi raporu hazırlayanlar, kısacası tüm sağlık sistemiydi.





Tahliye oldu ve tazminat kazandı


Genç kadın 1991 yılı Eylülü'nde serbest kaldı. Yanlış tedavi­yi yapan Cardinal Glennon Hastanesi'ni, kanda propiyonik asidi bulamayıp, "antifrizle zehirlendi" diyen St. Louis Üniversitesi ve SmithKline Beecham laboratuvarlarını, ayrıca ölen çocuğun te­davisiyle ilgilenen çok sayıda doktoru mahkemeye verdi ve hatırı sayılır bir tazminat aldı.





Önce bir köpek sevin, sonra bir kadın ve hapisten kaçın


Yan tarafına siyah renkte köpek patisi resmedilmiş beyaz minibüs, her zamanki gibi saat tam 16.30'da demir kapının önünde durdu. "Hoşçakalın hanımefendi" dedi görevli kapıyı açarken. Her zamanki gibi, "Yarın görüşürüz evlat!" diye ses­lendi kadın ve yavaşça uzaklaştı. Beyaz minibüsün içine bak­mak, kimsenin aklının ucundan bile geçmedi.

Rahibe, rahibe olmadan önce küçük bir kızdı. Annesi, ikinci kez evlenmişti. Bir meyhanede bulaşıkçıydı. Eve gelişi sabahın ilk ışıklarını buluyordu. Üvey baba işsizdi, adam yaralamaktan hap­se girip çıkmıştı, eline ne geçerse içiyordu. Küçük kız, olur olmaz dayak yiyor, aç bırakılıyor, bütün bunlar yetmezmiş gibi ırzına ge­çiliyordu. Dayanamayıp evden kaçtı, bir yurttan diğerine yerleş­tirildi, istismar bitmedi. Hamile kaldı, bebeğini doğurdu ve daha hastaneden çıkmadan evlatlık olarak verdi. Yeniden sokaklara düştü, bir lokma ekmek, bir kap çorba karşılığında bedenini sat­maya başladı, birkaç kez intihara kalkıştı, bir türlü başaramadı.

Günün birinde, bir sokak köpeği tanıdı. O nereye gitse, köpek peşinden geliyordu. Köpeğin karşılıksız sevgisi onu hayata bağla­dı, "Beni seviyor, benim için kaygılanıyor. Onun sayesinde acıları­mı unuttum. Onun için yaşamalıyım" dedi. Bir Dominikan manas­tırına girdi, rahibe oldu. Kendi gibi acı çeken başkalarını da ha­yata bağlamak istedi, yanma Washington Üniversitesi Veteriner Fakültesi Dekanı Profesör Leo K. Bustad ile psikolog Linda Hines'i aldı, en yakın cezaevine başvurdu.

1981 yılıydı, dünyanın ilk "cezaevi köpekleri" programı böyle başladı.





Bir belgesel izledi hayatı değişti


Aradan 20 yıl geçti. Günün birinde bir televizyon kanalı, rahibe Pauline Quirin ve cezaevi köpekleriyle ilgili bir belgesel yayınladı. Belgeseli izleyenlerden biri, sekreterlikten emekli Bayan Toby Young'dı.

Toby, liseyi bitirdiğinde sınıf arkadaşı Patrick ile evlenmiş, ay­nı küçük kasabanın aynı küçük evinde yaşamış, iki oğulları ol­muştu. Birbirlerine sıkıca bağlı, yasalara saygılı, komşuları tara­fından çok sevilen bir aileydiler. Adam, itfaiyecilikten emekli ol­duktan sonra kötü bir haberle sarsılmışlardı. Toby, tiroid kanse­riydi. Ameliyat oldu, uzun, yorucu tedavilerden geçti.

0 sabah Bayan Toby Young, seyrettiği belgeselin son cümle­sinden çok etkilendi. Hindistan Bağımsızlık Hareketi'nin lideri Mahatma Gandhi'nin bir cümlesiydi bu: "Kendini bulmanın en iyi yolu, başkalarına hizmet ederek kendini kaybetmektir."

"Moralim çok bozuk, yaşamak bile istemiyorum" diye düşün­dü Toby, "Bir dernek kursam, ben de rahibe gibi, sokak köpekle­rini mahkûmların eğittiği bir program başlatsam, hem köpekle­re, hem mahkûmlara hayrım dokunsa, kendimi daha iyi hissede­bilirim." Hemen harekete geçti, komşuları dolaştı, gazete ilanla­rı verdi, başka gönüllüler buldu ve "Güvenli Barınak" adlı bir der­nek kurdu.

Çalışmaya, en yakındaki Kansas Lansing Cezaevi'nden başla­dı. Gönüllü mahkûmlar arasından özel olarak seçilenlerin, köpek eğitimi konusunda uzmanlaşmasını sağladı. Ardından, belediye­nin barınaklarında yaşayan köpeklerden yaralı, istismara uğra­mış, ürkek ve içine kapanık olanlarım seçti. Neşeli, güzel ve çeki­ci köpeklerle işi yoktu. Zaten çeşitli sivil toplum örgütleri onlara kısa zamanda sıcak bir yuva buluyordu.

Derneğin çok sayıda çalışanı olduğu halde Bayan Toby, her sa­bah, üzerine siyah bir köpek patisi resmedilmiş, kocaman punto­larla "Güvenli Barınak" yazılı beyaz bir minibüsün direksiyonu­na geçiyor, köpekleri kafes içinde cezaevine taşıyor, kendi elle­riyle mahkûmlara zimmetliyordu. Kimi zaman, gün boyu çalışma­ları yerinde izliyor, eğitimi tamamlananları, kendilerine bir sahip bulacağından emin olarak, derneğin barınağına geri götürüyordu. Hayvanların büyük bölümü sabah bırakılıp, akşam alınmaktaydı. Ağır psikolojik travma geçirmiş köpeklerin, bu gidip gelmelerden zarar görebileceği endişesiyle, geceyi mahkûmun tek kişilik hüc­resinde geçirmesine izin veriliyordu.

Bayan Toby, haftanın 50 saatini cezaevinde geçiriyordu ve ha­yatında hiç olmadığı ölçüde mutluydu. Adam öldürecek kadar ka­tı yürekli bir insan ile her türlü istismara uğramış bir köpek ara­sındaki sevgi ve dayanışmanın adım adım gelişmesini izlemekten güzel bir şey yoktu. Güvenli Barınak, sadece birkaç yılda 700 ka­dar köpeği eğitip yuva sahibi yapmak gibi olağanüstü bir başarı­ya imza attı. Ünü ülke geneline yayıldı.

Her şey yolundaydı. Ta ki 12 Şubat 2006 akşamı, Bay Patrick Young evden üç şeyin eksildiğini fark edinceye kadar: İki yarıotomatik tabanca ve 28 yıllık sevgili eşi Toby.





Bir kadın sevdi, 13 kilo zayıfladı


Otomobil çalmaya kalkışan iki kişiydiler. Yan yana dizili iri­li ufaklı dükkânların hemen karşısındaki açık otoparka girdiler. Sol ön penceresi inik bir araç gördüler. Radyo çalıyordu, kontak anahtarı üzerindeydi. Arka koltukta yaşlıca bir erkek oturuyordu. Silah tehdidiyle adamı araçtan indirdiler. O sırada kadın çığlıkla­rı duyuldu. Bir el ateş edildi, adam yere düştü. Ertesi gün tümör­lü beyin dokusunun içinden 0.45 kalibrelik bir kurşun çıkarttılar.

Adamlar yakalandı. Biri, son üç yılını ıslahevinde geçirmiş 17 ya­şındaki John Manard'dı. Yargılandı, ömür boyu hapse mahkûm ol­du. Kansas'taki Lansing Cezaevi'ne kondu. Vücudunun yarısı döv­melerle kaplı, karnını boydan boya "Hooligan" sözcüğü örten, 64844 numaralı genç mahkûm, cezaevinde liseyi bitirdi, gitar çalma­sını öğrendi, 2028'de şartlı tahliye edilebileceği umudu, ama daha önce, cezaevinde öleceği korkusuyla günlerini geçirmeye başladı.

Bayan Toby, Güvenli Barınak'ı kurduğunda, John Manard nere­deyse 10 yıldır demir parmaklıklar arkasındaydı. Cezaevi müdürü "Kim köpek eğitmek ister?" diye sorduğunda, hemen talip oldu. O tarihte ülkenin 70 kadar cezaevinde 2500 mahkûm köpek eğit­mekteydi. İşte Bayan Toby Young ile katil John Manard’ın hayatı böyle kesişti.

John, 30'a yakın köpek eğitti. Hepsi çok kötü durumda hay­vanlardı. Hepsi geceleri Manard'ın hücresinde kaldı. Bu arada Manard sadece köpeklerle değil, Toby Young'la da arkadaş ol­du. Bir sabah "Size aşığım" dedi, kendinden 21 yaş büyük kadı­na. Adamın gençliği mi, orantılı vücudu mu, dövmeleri mi, yoksa her sabah eline tutuşturduğu, küçücük kağıtlardaki tatlı sözcük­ler yüzünden mi bilinmez, Bayan Toby yanıtlamakta gecikmedi, "Ben de!" 2005 Aralık'ında, "Eğer buradan kaçabilirsem, benimle gelir misin?" diye sordu mahkûm. "Evet" dedi kadın.

Manard, 1.88'lik boyunu kısaltamayacağını, ama zayıflayabi­leceğim biliyordu. Bildiği bir şey daha vardı. Cezaevinden çıkan kamyonlar, kalp seslerini algılayan detektörün önünden geçmek

zorundaydılar. Böylece içinde bir kaçak olup olmadığı kontrol ediliyordu. Ama Bayan Toby'nin minibüsü dedektörsüz kapıdan girip çıkmaktaydı.





Köpek kafesindeki mahkûm kılları


12 Şubat 2006 pazar günü öğleden sonrasında, Kansas Eyaleti Lansing Cezaevi sakinleri, genç adamla Bayan Toby'yi son kez bir arada gördüler. Aynı gece John Manard'ın cezaevinden kaçtı­ğı anlaşıldı ve aynı gece, itfaiyeden emekli Pat Young, tabancala­rının ve karısının ortadan kaybolduğunu bildirdi.

Ertesi gün, kadının bir ay kadar önce cezaevine 20 dakika ka­dar uzaklıktaki Bonner Springs'te bir depo kiraladığı, 40 bin do­ları bulan emeklilik tazminatının tamamını bankadan çektiği ve bunların hiçbirinden kocasının haberi olmadığı ortaya çıktı.

Polisin ilk işi depoya gitmek oldu, içinde beyaz bir minibüs buldu. Tahmin ettiğiniz gibi, Güvenli Barınak'ın kapısına siyah bir köpek patisi resmedilmiş minibüsüydü bu. İçinde boş bir ka­fes vardı. Kafeste de Manard'ın saçları.

Yapılan soruşturmada, birkaç mahkûmun Manard'ın köpek ka­fesine sığmasına yardımcı olduğu, ardından minibüsün arkası­na yükledikleri anlaşıldı. Bir komşu Young Ailesi'nin yeşil renk­te otomobili olmadığı halde, şubat başlarında Bayan Toby'yi ye­şil bir Chevrolet'nin direksiyonunda gördüğünü hatırladı. Kadınla adamın fotoğraflarını gören bir market sahibi, siyah renkte saç boyası ve traş bıçaklan aldıklarını söyledi.

Cezaevinde yapılan aramada, kaçak olarak içeriye sokulmuş bir cep telefonu bulundu. Bu telefonla bayan Toby'nin cep telefo­nu arasında 12 bin dakika görüşüldüğü anlaşıldı. Ancak en önem­lisi, bu telefonla 1000 kilometre ötedeki Tennessee eyaleti aran­mıştı. Polis, kaçakları Tennessee'de aramaya başladı.





Tahta kulübede kutlanan Sevgililer Günü


Maynard ve Toby 24 Şubat 2006 günü, eyaletin dördüncü bü­yük kenti Chattanooga'da Hamilton Caddesi üzerindeki Barnes & Nobles kitapçısından çıkarken görüldüler. Bir özel güvenlik elemanı, bindikleri yeşil Chevrolet'nin plakasını polise bildirdi. Âşıkların kuzeye doğru nehir boyunca yol almakta olduğunu sap­tayan polis, takibe başladı. Arkasından polislerin geldiğini gören Manard, hızını giderek artırdı, sonunda direksiyon hakimiyetini kaybetti, yoldan çıktı, bayırdan aşağıya doğru birkaç takla attı, ağaçlara çarptı ve durdu.

İçinde Sevgililer Günü'nü kutladıkları, birbirlerine hediye­ler verdikleri, kimi zaman sohbet ederek, kimi zaman sevişerek 12 gün yaşadıkları ve daha sonra her ikisinin de "Hayatımın en güzel günleriydi. Kesinlikle pişman değilim" diye anlatacakları, Manard'ın cezaevinden telefonla arayarak kiraladığı küçük tahta kulübeden sadece 500 metre uzaktaydılar.

Her ikisi bir süre aynı hastanenin yoğun bakımında kaldı. Sağlıklarına kavuşunca cezaevine kondular. Toby 27 ay hapis ce­zası aldı, 2006 Nisanında kefaletle şerbet bırakıldı. Hâlâ depres­yon tedavisi görüyor. Kansas'taki El Dorado Yüksek Güvenlikli Cezaevi'ne nakledilen Manard, 2028'teki şartlı tahliye umudunu tamamen kaybetti.





Cezaevi köpekleri


30 yıl kadar önce, rahibe Pauline Quinn, profesör Leo K. Bustad ve psikolog Linda Hiñes tarafından, Washington Eyaleti Yüksek Güvenlikli Kadın Cezaevi'nde başlatılan program, günü­müzde Amerika'nın ve dünyanın pek çok cezaevinde başarıyla yürütülüyor.

Belediye tarafından sokaktan toplanan köpekler, özellikle da­yak yemiş, aç bırakılmış, işkence edilmiş olanlar, belirli nitelik­leri taşıyan mahkûmlara zimmetleniyor. Başlangıçta eğitimci ola­rak sadece kadın mahkûmlar kullanılırken, şimdilerde erkeklere de eğitilmek üzere köpek teslim ediliyor.

Mahkûmların eğittiği, bir bölümü çok özel becerilerle dona­tılan köpekler (engellilere yardımcı olmak, çocukları korumak vb.) ihtiyaç sahiplerine veriliyor ya da satılıyor. Böylelikle hem mahkûmlar bir canlıyla dostluk ve sevgi bağları kuruyor, daha az şiddet gösteren kişilere dönüşüyorlar, hem köpekler sokaklar­dan ve itlaf edilmekten kurtuluyor ve daha kolay sahip buluyor­lar. Köpek eğiten mahkûmların bulunduğu cezaevlerinde disiplin sorunlarının yüzde 60 oranında azaldığı, bu mahkûmların serbest kaldıktan sonra suç işleyip cezaevine dönme oranlarının ciddi bi­çimde düştüğü bildiriliyor.





Karısını öldürdü diye doktoru astılar, masum olduğunu 98 yıl sonra anladılar


Vatanından binlerce kilometre ötede "Karımı ben öldür­medim" demişti doktor. "Elbette, günün birinde masum ol­duğum anlaşılır." Doktor, büyük bir olasılıkla gerçekten ma­sumdu. Karısını öldürmediğine dair ilk kanıtlar, kısa zaman önce ortaya çıktı. "Ne güzel, geç de olsa özgürlüğüne kavuşmuştur" diye sevinmeyin sakın, İngilizler, doktoru asalı 98 yıl oluyor.

"Akşama doktorlara yemeğe davetliyiz" dedi adam, "Üzerine düzgünce bir şeyler giy, biliyorsun karısı pek süslüdür." "Bana ne aldın ki giymemi istiyorsun" diye sitem etti kadın:

"Doktor eve her gün ya yeni bir elbise ya da takıyla geli­yor."

Adam, konuşmamayı tercih etti. Posbıyıklı, tel gözlüklü, orta yaşlı Doktor Hawley Crippen, kendinden 10 yaş daha genç, cil­veli, ufak tefek, esmer güzeli karısı Cora'ya hâlâ aşıktı. Opera sa­natçısı olmayı hayal ederken, "Güzel Elmore" takma adıyla gece kulübünde yan çıplak sahneye çıkan kadını elinden kaçırmamak için para dökmeyip de ne yapacaktı?

Bayan Martinetti de uzatmadı. "Ah, hediyelerin nedenini bir bilsen!" diye geçirdi içinden ve dilinin ucuna kadar geldiği halde, Cora'ya aşık sanılan doktorun, sekreteri Ethel Leneve'yle metres hayatı yaşadığını kocasına söyleyemedi.

Bay ve Bayan Martinetti, o gece Crippen'lerin evinde pek eğ­lendiler. ABD'den Londra'ya geldiklerinde satın aldıkları ve Cora'nın, "şans getirir" diyerek her bir duvarını pembeye boyadı­ğı, bahçe içindeki evin üst katında yiyip içtiler, sonra alt kata inip iskambil oynadılar. Martinetti'ler gece yarısını az geçe evden aynldı. Kocasıyla birlikte bahçe kapısında durup misafirlerinin ar­dından el sallayan Cora'yı bir daha gören olmadı. Ne Londra'da, ne de dünyanın başka bir yerinde. Günlerden 31 Ocak'tı. Yıl, 1910.





Başmüfettişin son görevi


Yüzlerce cinayeti çözmüştü de, Karındeşen Jack'i bir türlü ya­kalayamadığından alay konusu olmuştu. Başmüfettiş Walter Drew, Dr. Crippen'in muayenehanesinin zilini çaldığında, karar­lıydı. Emekliliğine şunun şurasında birkaç ay kala, Amerikalı doktorun kansı buhar olup havaya karışmış olsa bile bulacak­tı. Güzel kadının ortadan kaybolduğu anlaşıldığında, doktor ön­ce "Hastalandı, memlekete döndü" demiş, ardından "Öldü, vasi­yeti vardı, yakıldı, külleri savruldu" masalını uydurmuştu. Biraz sıkıştırınca, "Utandım, söyleyemedim. Ölmedi, benimle evlenme­den önceki sevgilisine kaçtı" deyivermişti.

Müfettiş, kadını doktorun öldürdüğünden adı kadar emin­di. Bir kere, sevgiliye kaçan kadın, mücevherlerini geride bıra­kır mıydı hiç? Mart ortalarında doktorun evine taşman sekreter Ethel Leneve, her gün bir başkasını takarak etrafta dolanıyordu. İkincisi, müfettiş Drew Amerikalı meslektaşlarıyla irtibata geç­mişti ve eski sevgilinin kadını 10 yıldır görmediğini öğrenmişti. Müfettiş hem doktoru, hem de sekreteri sorguya çekti, üstelik ge­nişçe bir ekiple evi birkaç defa aradı ama, bir türlü cinayeti kanıt­layacak ipucuna ulaşamadı.

Temmuz başında bir gece, doktorla sekreter evi aniden terk et­ti. Nereye gittikleri aranadursun, müfettiş evi son bir kez incele­meye, ama bu sefer bahçenin her karışını kazmaya, gerekirse du­varların tuğlasını tek tek sökmeye karar verdi.





Pijamaya sarılı bağırsaklar


13 Temmuz 1910 günü Crippen'lerin bahçesi köstebek yuva­sına dönmüştü. Elde kazma kürek 10 kadar polis bir o yanı, bir bu yanı kazmaktaydı ki, memur Mitchell bodrum katrndan ses­lendi. "Burada garip bir koku var şef. Az aşağıya gelir misin?" Başmüfettiş Walter Drew, karanlık ve dar merdivenlerden indi­ğinde az miktarda kömür, biraz çalı çırpı, paslanmış bir şamdan­dan başka bir şey göremedi. Çömeldi, cebinden bir çakı çıkartıp döşemeyi kazıdı. "Çabuk" diye bağırdı, "Bahçeden bir kürek al gel, sanırım bunlar et parçası."

Müfettişin, kömürlüğün tabanında neleri bulduğunu, bunla­rı incelemek üzere aynı gün teslim alan, St. Mary Hastanesi'nin adli patologu Dr. Bernard Spilsbury'nin notlarından okuya­lım: "Etiketinde Jones Bros., Holloway yazılı erkek pijama ceketi içinde kalp, karaciğer, böbrek ve bağırsaklar. Üç adet bü­yükçe deri parçası ve bunlara yapışık vaziyette yağ ve kas doku­su. Üzerinde 10 santim uzunluğunda eski ameliyat izi görünen, karın bölgesine ait deri parçası. Cinsiyet tayini olanaksız. 200 mi­ligram hiyosin. Demir bigudiye dolanmış 15 santim uzunluğunda bir tutam köklü saç."

Anlayacağınız, kafası, kolu bacağı, küçük büyük hiçbir kemi­ği bulunmayan, cinsel organlan olmadığından kadın mıdır, erkek midir anlaşılamayan, insan kalıntılarıydı bunlar. Dr. Spilsbury'nin, üzerinde boydan boya pembe bir çizik görünen deri parçası hak­kındaki raporu, onu öylesine yıldızlaştıracaktı ki, dünya adli bi­limler tarihinin gelmiş geçmiş en etkili bilirkişisi olarak çıkacağı tahttan, onu ancak 40 yıl sonraki ölümü indirebilecekti.





Oğlanın sesi pek ince


31 Temmuz 1910 günü, bir kılavuz teknesi, Kanada'nın Quebec limanına henüz girmiş SS Montrose transatlantik gemisine yanaş­tı. Kaptan ve üç subay gemiye bindi ve doğru kaptan köşküne gitti. Tanınmamak için bıyıklarım tıraş etmiş Dr. Crippen ile erkek elbi­seleri içinde, saçlarım kısacık kestirmiş sevgilisi Ethel Leneve, onlan bekliyordu. Kılavuz'un kaptanı "Merhaba" dedi elini uzatarak, "Scotland Yard'dan Walter Drew. Her ikinizi, Bayan Cora Crippen'i zehirleyerek öldürmek ve delilleri yok etmekten tutukluyorum."

O yıllarda Kanada, henüz bir İngiliz dominyonuydu ve Drew, İngiliz İmparatorluğu'nun topraklarında görev yapmaktaydı. Amerikan vatandaşı Dr. Crippen ile sevgilisi, Kanada'ya değil de, ABD'ye giden bir gemiye binmiş olsalardı, müfettişin doktoru Londra'ya geri götürmesi ve yargıç karşısına çıkartması pek ko­lay olmazdı.

Tabii, bir de Montrose gemisinin kaptanı Henry George Kendall'in dikkati var ki, her babayiğidin harcı değil. Kömürlükte insan parçalarının bulunduğunu bir gazetede okumuş, doktorla sevgilisinin sırra kadem bastığım öğrenmişti. Gemi yolcuları ara­sındaki orta yaşlı, ufak tefek, gözlüklü adamın, "oğlum" diye ta­nıttığı gencin sesi pek inceydi.

Kaptan, bir suçlunun yakalanmasında işe yarayan ilk telsiz telg­rafı çekerek tarihe geçti. "Kömürlük katili Crippen ile suç ortağı ge­mide olabilir." Dr. Crippen ile sekreter, 3. sınıfta yolculuk etseydi eğer, büyük bir olasılıkla kaptanın dikkatini çekmeyecekti. Öte yan­dan telgrafı alan müfettiş Drew, SS Montrose'dan daha hızlı giden SS Laurentic'e binemeseydi, Quebec limanına Dr. Crippen'den iki gün önce varamayacak ve onları elinden kaçıracaktı.





Apandisit ameliyatı izi mi, ölüm sonrası katlanma mı?


İnsan kalıntıları doktorun karısına mı aitti, yoksa başkasına mı? Londra'nın Old Bailey Mahkemesi'nde beş gün boyunca bu sorunun cevabı arandı. Londra Üniversitesi'nden Prof. Augustus J. Pepper, ölümün 4-8 ay önce gerçekleştiğini, yaş ve cinsiyetin belirlenemediğini bildirdi. Dr. Bernard Spilsbury'ye göre, parça­ların Bayan Cora'ya ait olduğu kesindi. Çünkü karın bölgesine ait deri parçasının üzerindeki uzun pembe iz, iyileşmiş eski bir yara iziydi ve Bayan Cora yıllar önce apandisit ameliyatı olmuştu.

Savunmanın bilirkişileri, iki patoloji profesörü, Dr. Turnbull ve Dr. Wall, apandisit ameliyatından kaynaklandığı sanılan izin, as­lında "postmortem bir artifakt" olduğunu, yani ölüm sonrasında derinin katlanmasıyla oluştuğunu ileri sürdü. Kimseyi ikna ede­memiş olmalılar ki, Savcı Travers Humphreys'in "Dr. Crippen, ka­rısını Myosin adlı zehirle öldürdükten sonra, büyük bir ustalık­la ayırdığı kol ve bacaklarını mutfak fırınında yakmış, organlarını banyoya doldurduğu asitte eritmiş, kafasını da bir çantaya koyup denize atmıştır" senaryosu kabul gördü.

Dr. Crippen, hiyosini hastalarının tedavisinde kullandığını, an­cak sır saklama zorunluluğu yüzünden adlarını veremeyeceği­ni söyledi. Jüri, 27 dakika tartıştıktan sonra doktoru suçlu bul­du. Temyiz başvurusu sonuçsuz kalan Dr. Crippen, 28 Kasım 1910 günü, Londra'nın Pentonville Cezaevi'nde, asıl mesleği berberlik, ikinci işi cellatlık olan John Ellis'in kurduğu darağacında can ver­di. Son sözleri "Kanmı öldürmedim" oldu, "Elbette günün birinde ortaya çıkar."

Cora’nın başı ve kemikleri hiçbir zaman bulunamadı. Müfettiş Drew, doktorun asılmasından üç hafta önce emekliye ayrıldı. Yazdığı "Crippen'i Nasıl Yakaladım" adlı kitap uzun süre "en çok satanlar" listesinde kaldı.





25 bin otopsi yaptı, 50 kişiyi darağacına gönderdi


Dr. Crippen'i bir tek mikroskop preparatıyla darağacına gön­deren Dr. Bernard Spilsbury, yaşamı boyunca 25 bin otopsi yap­tı, "Sir" unvanıyla onurlandırıldı, bilirkişiliğiyle en az 50 kişinin asılmasına neden oldu. Oğullarından doktor olanını İkinci Dünya

Savaşı'nda, diğerini veremden kaybedince kendine gelemedi. 17 Aralık 1947 günü laboratuvarına girdi, kapıyı içeriden kilitledi ve havagazını açtı.





Deri parçası erkeğe ait


Amerikalı doktor Crippen'in idamından yaklaşık 50 yıl sonra, adli tıp uzmanı Prof. Dr. Francis Camps, çalıştığı Londra Kraliyet Hastanesi'nin histopatoloji arşivine indi. Artık hayatta olmayan meslektaşı Sir Bernard Spilsbury'nin hazırladığı preparatlardan birini alarak odasına döndü, mikroskoba yerleştirdi ve uzun uzun inceledi. "Bu, geçirilmiş bir apandisit ameliyatmın izi değil" dedi. "Postmortem artifakt."

Aradan bir 50 yıl daha geçti. Bu kez ünlü toksikoloji uzma­nı profesör John Trestrail, Dr. Crippen'in karısını hiyosinle (di­ğer adıyla skopolamin) zehirleyip zehirlemediğinin peşme düştü. Gerçi inceleyecek materyal bulamadı ama, bu arada, aklına par­lak bir fikir geldi. "Londra Hastanesi arşivindeki preparattan DNA analizi yapılsa, derinin kime olduğu anlaşılamaz mı?" diye düşün­dü. Şecereci (soy izleme uzmanı) Beth Wills'den, Cora Crippen'in varsa, yaşamakta olan kadın akrabalarını bulmasını istedi. Wills, beş yıl boyunca, doğum, evlilik, nüfus sayımı ve göçmenlik kayıt­larını araştırdıktan soma mutlu haberi verdi: "Cora'nın çocuğu ol­mamış ama, ana bir, baba başka bir kız kardeşi varmış. Bu kız kar­deşin kızının kızları hayatta." Bundan iyisi olamazdı. Deri parçasr Cora'ya aitse, mitokondriyal DNA'sı bu kızlarınkiyle örtüşmeliydi.

Michigan Eyalet Üniversitesi Adli Bilimler Enstitüsü Müdürü David Foran ile Carrie Jackson, kızların mtDNA'sını, üzeri pem­be çizgili deri preparattan elde ettikleri mtDNA ile karşılaştır­dı ve hiçbir uyum bulamadı. 2008 Temmuzu'nda, aynı araştırıcı ekipten şok edici bir açıklama daha geldi: "Deri parçası ne Cora Crippen'e, ne de başka bir kadına ait."

"Karımı öldürmedim, elbet günün birinde gerçek ortaya çıkar" diyen, ancak karısını zehirleyip paramparça ettiği sanılan dokto­run suçsuzluğunu kanıtlamak 98 yıl sürmüştü.

Mektubu cebine koydu hiç sesini çıkarmadı

27 Kasım 1910 günü, Pentonville Cezaevi Müdürü MyttonDavies'e, "Ben ölmedim, Amerika'dayım. Sağlığım da yerinde" ya­zılı bir mektubun verildiği, onun da mektubu içişleri bakanına teslim ettiği ileri sürülüyor. Ne kadar doğrudur bilmem ama, mek­tup Chicago'dan postalanmış, Cora Crippen imzasını taşıyormuş. Dr. Crippen ertesi gün, 28 Kasım'da idam edildi. Mektubu cebine ko­yan ve hiç sesini çıkartmayan bakan ise tanıdık bir isim: Winston Churchill.





Abartıyorlar sanmıştım, meğer CSI-Konya gerçekmiş


"29 Temmuz 2008'de Konya'ya giderim" diye planlamıştım. "Hürriyet Hakkımızdır, Tren Özgürlüktür sayesinde hem vatan­daşlarla sohbet eder, bilimsel delillerin hak aramadaki önemini anlatırım, hem de şu "CSI-Konya" diyerek göklere çıkartılan po­lislerle yüz yüze konuşurum."

Gazetedeki hesap, çarşıya uymadı. Vatandaşlarla sohbet ede­medim. Çünkü Konya'da geçirdiğim 14 saatte -iki kez ellerimi yı­kadığım dakikalar dışında hep polislerle birlikteydim. Sordum, anlattılar, sordular, anlattım ve kararımı verdim. Konya, suçla mücadele ve suç aydınlatma teorilerinin pratiğe dönüştüğü bir laboratuvardır.

Masaüstü bilgisayarımdaki "powerpoint" sunumunu taşına­bilir bir ortama kaydedemeden elektrikler kesilmiş ve yeniden gelmesi için güneşin doğuşunu beklemek zorunda kalmıştım. Sabahın 5'inde, Atatürk Havalimanı'na doğru otomobil kullanır­ken "Uçakta kestiririm" diye düşünüyordum. Mümkün olmadı. Yanımda oturan, Dalaman'a gelin gitmiş genç öğretmenle konuşmayı, onu yeniden çalışmaya ikna etmeyi ve ara sıra çocukların­dan küçüğünü oyalamayı tercih ettim.

Konya polisi hakkında çok şey okumuş olduğunuzu tahmin ediyorum. En azından, cinayetleri aydınlatmadaki başarılan yü­zünden "CSI-Konya" diye adlandırıldıklarını duymuşsunuzdur. Gülden Aydın'ın kaleme aldığı, Levent Arslan'ın fotoğrafladığı, CSI-Konya başlıklı haberin 2006 aralık ayında Hürriyet Pazar'da yayınlanmasından önce, onları ünlü Amerikan TV dizisinin kah­ramanlarına benzeten olmuş mudur hatırlamıyorum, ancak daha sonrasında, gerek yazılı, gerekse görsel basında pek çok kez bu şekilde anıldılar.

Yolculuk öncesinde, Konya Emniyet Teşkilatı'yla ilgili basın­da yer almış haberleri yeniden gözden geçirdim. Önemlice bir bö­lümü, 2004'te göreve gelen bir ekibin faili meçhul cinayet bırak­madığı, geçmiş yıllara ait dosyaları tozlu raflardan indirerek ye­niden araştırdığı, katilleri teker teker bulduğu dile getirmekteydi. Hemen hepsinde üç isim öne çıkartılıyordu. Î1 Emniyet Müdürü Salih Tuzcu, Asayiş Şube Müdürü Ercan Taştekin ve Cinayet Büro Amiri Ertuğrul Güler. Onları tanımak, deneyimlerini paylaşmak ilginç olacaktı. Teşkilatta görevli 400 kadar polis memuru­na, bilimsel delillerin suçları aydınlatmadaki önemini aktarabil­mek beni heyecanlandırıyordu. Konya'da cinayetlerin azaldığı, suçların önlendiği söyleniyordu. Bunu nasıl başardıklarını anla­mak, başka kentler ve ülkelerdeki uygulamalarla karşılaştırmak istiyordum. Kısacası, Konya'dan öğrenecek çok şey vardı.





Kahvaltıda beyin fırtınası


Konya'da şaşırmaya, Polisevi Müdürü Yunus Aydın'ın bir em­niyet müdürü olduğunu öğrenmekle başladım. Olağanüstü disip­lin ye titizliği, içten misafirperverliği, polisevinin her personelin­de tekrarlanıyordu. Konya polisinin ilk liderini tanıyor, ilk takım oyununa tanık oluyordum. Gün boyu sayısız lider tamdım, sayısız takım oyunu gördüm. Kanımca, Konya başarısının en temel özel­liklerinden biri bu.

Bahçeye kurulmuş kahvaltı sofrasında, 8-10 kişiydiler. Emniyet müdür yardımcıları, şube müdürleri ve büro amirleriydi. Her şe­yi öğrenmek istiyorlardı, dünyayı merak ediyorlardı. Biri soruyor, daha cevabımı bitirmeden, bir diğeri söz alıyordu. Gözlerinin içi gülüyordu. Şakalaşıyorlardı. Birbirlerini sevip saydıkları belliydi. Hani "Biz büyük bir aileyiz" denir ya. Genellikle lafta kalır. Onlar, birbirlerine kardeş kadar yakındılar. Başarılarının bir diğer sırrı da bu. Asayiş Şube Müdürü Ercan Taştekin'le bilgilerimizi paylaşmaya, işte bu sofrada başladık ve inanmayacaksınız ama tam 13 saat kesintisiz biçimde sürdürdük.





Yeni teknolojileri kullanmak istiyorlar


Konya emniyet mensupları öylesine heyecanlıydı ki, "Bırakın da soluklanayım. Az sonra sunumum var" demeye dilim varmı­yordu. Salı sabahı kahvaltıda "Ne yiyip ne içtin?" diye sormayın sakın. Bunları hatırlamıyorum, ama hatırladığım daha önemli şeyler var: Konya polisi çağı yakalamak istiyordu, mesleklerinde­ki gelişmelere meraklı, bilime saygılıydı. Yeni teknolojilere sahip olmak, yeni suç önleme tekniklerini uygulamayı arzuluyordu ve istisnasız hepsinin hedefi aynıydı: "Mutlaka başaracağız."





Film senaryosu bile yazdık


Polisevi'nin konferans salonu büyük, düzenli ve pırıl pırıldı. Kadınlı erkekli 400 kadar polis memurunun oluşturduğu ma­vi denizin arasından geçerek bana ayrılan yere oturdum. Ön sıra­lardaki jandarma subaylarını görünce sevindim. Benzeri toplan­tılardaki gibi önce özgeçmişim okundu, sonra Emniyet Müdür Yardımcısı Kenan Özgür'ün elinden bir teşekkür plaketi aldım ve "Her şeyin hızla değiştiği bir çağda yaşıyoruz. Dünya değişiyor, Türkiye değişiyor, failler, mağdurlar, olay yerleri, suç tipleri ve ya­salar değişiyor" diyerek, slaytlar eşliğinde konuşmaya başladım.

Resmi suç istatistiklerinin, adam öldürme dışında, gerçeği yan­sıtmadığını, "kara sayıları", görgü tanıklığı ve ikrarın yarattığı sa­kıncaları, suçu önlemenin, suç aydınlatmaya oranla ne kadar da­ha ucuz olduğunu açıkladım. Suçluyu yakalamada DNA delilleri­nin nasıl kullanıldığını, Konya'dan, Türkiye'nin diğer kentlerin­den ve dünyadan örnekler vererek aktarmaya çalıştım. Hatta, bir­likte bir polisiye dizi film senaryosu bile geliştirdik. Filmin sonu­nu, DNA bankası bulunan ve Türkiye gibi henüz bir bankası bu­lunmayan ülkelere göre değiştirdik.

Bitirirken, delillerin kaybolmaması için alacakları bazı önlem­lerden söz ettim. Ben anlatmaktan çok keyif aldım. Umarım, on­lar da almıştır. Öğlen olmuştu. Yorgun ve açtım. "Biraz dinleni­rim" diye umutlanıyordum. Ne mümkün. Polisevi bahçesindeki sofra bizi bekliyordu. Biri soruyor, daha sözümü bitirmeden bir diğeri, bu kez kendi alanıyla ilgili bir şey soruyordu. Ben dayana­mayıp başka şeyler soruyordum, onlar heyecanla anlatıyordu. Bu kez, "Ne yedin, ne içtin?" diye sorabilirsiniz. Etli ekmeğin lezzeti­ni unutmak ne mümkün.





Biz de Hürriyet trenindeydik


Söz verdiğim gibi saat 14:00'te gardaydım. Etrafta "vatan­daş" göremediğimden, planlanan sohbetimi gerçekleştireme­dim. Bana eşlik eden asayiş ve çocuk şube müdürleriyle bir­likte Hürriyet Kurumsal İletişim Direktörü ve Proje Yöneticisi

Temuçin Tüzecan, Hürriyet Treni Proje Görevlisi Emel Armutçu ve Hürriyet Aile İçi Şiddete Son Kampanya Koordinatörü Neşe Hacısalihoğlu ile 15-20 dakika sohbet ettik. Ardından, bir vagon­da, Konya emniyetinin 11 üst düzey yetkilisiyle kapalı bir çalıştay gerçekleştirdim. Karşılaşılan sorunlara birlikte çözüm aradık.

Neşe Hacısalihoğlu, saat 16:00'dan itibaren aynı vagonda, Meram, Karatay, Selçuklu ilçe emniyet müdürleri ve bu birimler­de çalışan görevlilerle Dutlukır Polis Merkezi görevlilerine, top­lam 22 emniyet mensubuna, Aile İçi Şiddete Son Kampanyası çer­çevesinde etkinliklerini, bir "powerpoint" sunumu eşliğinde an­lattı. Konya polisinin, kadın ve çocuk mağdurların korunması noktasında neler yaptığını öğrendi. Bu toplantıya ben de katıl­dım. Konya'nın bir laboratuvar olduğunu, her türlü yeniliğe açık olduklarını, motivasyonlarının yüksekliğini, gelecekte planlanan çalışmalarında, Konya polisinin bu niteliklerini değerlendirmele­rini tavsiye ettim. Ardından, trenin önünde bir fotoğraf daha çek­tirdik ve gardan ayrıldık.

Saat 17:20'de, Konya İl Emniyet Müdürü Salih Tuzcu'yu maka­mında ziyaret ettik. Çocuk pornografisinden, pedofilinin hastalık oluşundan ve daha birçok konudan söz ettik. Konya polis teşkilatının büyük ve mutlu bir aileye dönüşmesinin sırrını, onu tanıyın­ca çözdüm.

Emniyet mensupları için emeklilik yaşı 60'dır. Salih Tuzcu, 4 yıl, 9 ayı Konya'da olmak üzere 37 yıl görev yaptıktan sonra 18 Eylül 2008'de emekli oldu. Asayiş Şube Müdürü Ercan Taştekin ve şube amirleriyle vedalaşırken gözyaşlarına hakim olamadı. Bana dinlenmekten, bahçeyle uğraşmaktan bahsetmişti. Emniyet teşkilatının buna izin vereceğini hiç sanmam. Deneyimleri ve li­derlik biçiminden mutlaka yararlanacaktır. Hele, Konya'daki Kabahatler Kanunu uygulamasındaki bilgi birikimini, eminim de­ğerlendirecektir.





DNA analizleri pahalı değil


Saat 18:30'da, yeniden Polisevi'ndeydik. "Yemeğe kadar bi­raz dinlenirim herhalde" diye düşünmüştüm, ama nafile. Ercan Müdür beni, dört bir yanı koltuklarla çevrili büyük bir salona yönlendirdi. Olay Yeri İnceleme Şube Müdürü Salih Baydar ve ekibiyle değişik suç tiplerinde delil toplama tekniklerini, DNA bankasının önemini ve daha pek çok şeyi tartıştık. Kendilerine, bir DNA analizinin 1000 YTL'ye mal olduğunu söyleyen olmuş. Bunun kesinlikle doğru olmadığını, ne kadar çok DNA analizi ya­pılırsa maliyetin o denli düştüğünü, hatta tam otomasyonda bir analizin 50 YTL'ye kadar indirilebildiğini anlatmaya çalıştım.

DNA'nın bedenin her noktasında aynı olduğunu, olay yerinde ya da mağdur üzerinde bulunan biyolojik delille karşılaştırmak için, şüphelinin yanak içinden, ucu pamuklu çubukla sürüntü al­manın yettiğini, kan almaya gerek olmadığını tekrar tekrar anlat­tım. At hırsızlığı ve dana karışması gibi savcılığa yansıyan olayla­rı Selçuk Üniversitesi'nin DNA analizi yaparak çözdüğünü, üni­versiteyle işbirliği yapmalarını, en kısa zamanda kendi DNA laboratuvarlarını kurmalarını tavsiye ettim.





Son yemek ve son bakış


Akşam yemeğini yine o güzelim bahçede yedik. Ercan Taştekin'in Konyalı olduğunu öğrendim. "İşte" dedim, ken­di kendime "Başarılarının bir nedeni de bu." İleri ülkeler polis­lerini, içinden çıktıkları çevrelerde görevlendirmeyi tercih eder. Olabildiğince iş konuşmamaya çalıştık. O sırada Emel Armutçu beni telefonla aradı. Ercan Müdür'le konuşmak istedi. Hürriyet treninin programında bir konser vardı ve yeri, Konya'daki en büyük caminin yanıydı. O gece kandildi. Kaygıyla müdüre bak­tım. "Merak etme" dedi. "Burada hiçbir şey olmaz." "Olmaz", de­di ama, önlemleri birkaç katma çıkartmayı ve konser dağılıncaya dek, on dakikada bir telefonla bilgi almayı ihmal etmedi.

22:10'da, uçağın kapısından içeriye adımımı atmadan arka­ma baktım. Çok uzakta, alanın ışıklarının aydınlattığı deniz ma­visi üniformalarıyla onları son bir kez gördüm. Elimi salladım. Hemen karşılık verdiler. "Demek, gözlerini benden ayırmamışlar" diye düşündüm. Teşekkürler Konya CSI, iyi ki varsınız.

Aradan bir yıl geçti, 2009'daki atama döneminde, birçok başa­rılı operasyonun altma imza atan şube müdürlerinden bazıları ter­fi etti, bazıları Konya'dan ayrıldı. Ercan Taştekin Konya Emniyet Müdür Yardımcısı oldu. Konya'da görev yaptığı 10 yıl içinde 160 cinayeti aydınlatmış ve son altı yılında faili meçhul cinayet bırak­mamış olan cinayet büro amiri Ertuğrul Güler, Şanlıurfa cinayet bürosunun başına getirildi, faili meçhuller için kurulan özel eki­bin başına geçti. Emniyet Genel Müdürlüğü'nün Türkiye'de seç­tiği beş cinayet eğitmeninden biri oldu. Aradan bir yıl geçmeden dokuz faili meçhulün yedisini çözdü. 2010 Kasımı'nda Şanlıurfa Valisi Nuri Okutan, bu özel ekibin başarısını ödüllendirdi.





Polislerin cebindeki kırmızı kitap


Bildiğiniz gibi 1 Haziran 2005'te yürürlüğe giren Kabahatler Kanunu, kabahatleri suç olmaktan ve ceza kanunları kapsamın­dan çıkartmış, dilencilik, sarhoşluk, gürültü yapma gibi fiilleri iş­leyenlere idari yaptırımlar getirmiş ve uygulanmasından sorum­lu tutulacakların başında kolluk birimlerini saymıştır. Bu neden­le Konya'da her polis memurunun cebinde kırmızı kaplı, üzerinde Türk bayrağı bulunan bir kitapçık var: "Kabahatler Kanunu'nun Uygulanması El Kitabı."

Uygulamayı yerinde inceleyecek fırsatım olmadı. "Sıfır tole­rans" modeli olduğunu söylediler. Bana göre Konya polisinin, New York Belediye Başkanı Rudolph Giuliani döneminde orada uygulanan "sıfır tolerans'la uzak yakın ilgisi yok.

New York polis müdürü Howard Safir'in kurduğu "Sokak Suçları Birimi"nin üniformasız ve genç polisleri, metroda ge­celeyen, dilenen, kumar oynayan, içki içen, laf atan ve sarkıntı­lık edenlerin üstünü arıyor, tutukluyor, geçmişlerini, yakınlarını araştırıyor ve azınlıkları, zencileri, fakirleri, evsizleri hedefliyor­du. Günün birinde 23 yaşındaki göçmen Amadou Bailo Diallo'yu, peşinde oldukları bir seri katile benzettiler, silah çektiğini san­dılar ve 41 el ateş ettiler. New York kenti, Diallo'nun annesi­ne 3 milyon dolar tazminat ödedi. Bir sonraki başkan Michael Bloomberg'in ilk icraatı, Giuliani'nin Sokak Suçları Birimi'ni lağvetmek ve "sıfır tolerans" politikasını terk etmek oldu. New York'ta suç, azalmaya devam etti.





Her çikolata yenmez


Üç bin yıldır buradaydılar. Yemyeşil tepeler arasından akan nehrin kıyısında. Vebaya, Bavyeralılara, Norveçlilere, hatta Tuna'nın taşmasına direnerek bugünlere gelmişlerdi. Yeryüzünün bu cennetinde üzüm yetiştirir, dünyanın en iyi şa­raplarını üretmeye çalışırlardı. Hele bir Spitz Brut Sekt şam­panyaları vardı ki, Avusturya'nın iftiharıydı. Gelin görün ki Bay Helmut, atalarının mesleği bağcılık ve meyhanecilikten vazgeçmiş, otelcilik yapmak istiyordu ve bu hayalini gerçek­leştirmek için her şeyi göze alabilirdi. Adam öldürmeyi bile.

9 Şubat 2008, soğuk, kuru, bol güneşli bir kış günüydü. "Haydi gel, bu sabah birlikte koşalım" dedi adam, "Hava harika". 34 yıllık hayat arkadaşının elini tuttu. Nehir boyunca bir saat kadar koş­tular, vadinin her iki yamacını süsleyen üzüm bağlarını keyifle seyrettiler, geri dönüp kahvaltı ettiler. Adam, cumartesi olması­na rağmen takım elbisesini giydi, özenle kravatmı bağladı, evrak çantasını aldı, karısını öptü, kapıya doğru yürüdü.

Tam o sırada "Şuna baksana" dedi, "Dün akşam belediyeden çıkarken Mercedes'in sileceğinin altında ne buldum!" Dış cebin­den, hafifçe buruşmuş, kalınca, orta boyda bir zarf çıkarttı.

"İçinde bu vardı" dedi, iki sevimli ayıcığın resmedildiği açık sa­rı renkteki kartpostalı göstererek. Ayılardan biri, diğerinin ku­lağına eğilmiş, "Sana önemli bir şey söyleyeceğim!" diyordu. Kartpostalı açınca, ne söyleyeceğini anlıyordunuz: "Sen benim için çok özelsin!"

Her iki cümle matbaa baskısıydı. Gönderen, başkaca bir şey eklememiş, ancak kırmızı ruj ya da dudak kalemiyle iki kalp res­mi çizmişti. Adam gülerek "Bir rakibin var" dedi. "Üstelik kartla yetinmemiş, bir de bunu bırakmış."

Pembe-kırmızı renkte parlak kağıda sarılı küçük cisme baktı kadın ve hemen tanıdı. Bu bir "Mon Cheri"ydi. Ferrero firması­nın imal ettiği, içindeki likörlü kirazıyla ünlü, yarı bitter çikola­ta. "Hoşçakal" dedi adam, bir yandan çikolatayı ağzına atarken, "Krems'e gidiyorum. Akşama görüşürüz". Üşenmeden mutfağa kadar gitti, çikolatanın kağıdını çöpe attı. "Yavaş sür" dedi kadın. "Saat henüz erken, B3'te trafik azdır, 20 dakikada varırsın."





Çikolatadaki acı sürpriz


B3 Donau Bundestrasse üzerindeki devriye aracı, Unterloiben yakınlarındaki eve vardığında, hastanenin helikopteri çoktan caddeye inmişti. Krems yönünde seyretmekte olan siyah bir Mercedes'in önce sağa sola yalpaladığı, sonra yol kenarında dur­duğu, aracın kapısını açan sürücünün, kendisini asfaltın üzerine bırakıverdiği bildirilmişti. Bir tanık, titreyen ve kasılan adamın sadece "Yardım edin, zehirlendim" diyebildiğini, ardından bilinci­ni kaybettiğini anlatıyordu.

Adam, saat 09.10'da her yanına tüpler bağlanmış biçimde, Krems hastanesinin yoğun bakımında yatıyordu. Felç olmuş­tu. Adı Dr. Hannes Hirtzberger'di, sabah karısıyla kahvaltı eden adamdı, yani Spitz kasabasının belediye başkanı.

Başkanın sol cebinden bir zarf çıktı. Zarftan da aşk sözcükle­ri basılı, rujla iki kalp resmi çizilmiş ayılı kartpostal. "En son bir Mon Cheri yedi" dedi Bayan Renate ağlayarak, "Dün, arabasının ön camına bırakılan zarftan çıkmış. Kağıdı, bizim evdeki çöpte." Olay yeri inceleme ekibi zarfı, kartpostalı, çikolatanın ambalajı­nı kriminal laboratuvara gönderdi. Savcılık, DNA analizleri için, özel bir şirkette çalışan moleküler biyolog Christa Nussbaumer'i görevlendirdi.

Doktorlar, yaşamla ölüm arasında gidip gelen Dr. Hannes Hirtzberger'in kanını, idrarını, mide yıkama sıvısını toksikoloji laboratuvarına yolladılar. Başkanı felç eden, belki bir zehirdi ve belki zehirli olan çikolataydı.

10 Şubat günü, Avusturya'nın kuzeydoğusundaki, Çek Cumhuriyeti ve Slovakya'ya komşu Aşağı Avusturya eyaletinin sakinleri radyo ve televizyonlarını açtıklarında, kriminal laboratuvarlardan sorumlu emniyet müdürü Ernst Schuch'nun hiç alı­şık olmadıkları bir açıklamasıyla karşılaştı. Aynı bilgi, yerel gaze­telerin baş sayfalarında da yer bulmuştu. "Kamu çalışanları, ken­dilerine gönderilen mektup ve hediyeleri kesinlikle açmasın ve bulundukları yerin güvenlik birimine iletsin."

Halk henüz başkanın neden yoğun bakımlık olduğunu anlama­mıştı ama polis, hastaneye bu kadar yakın olmasaydı ve midesi hemen yıkanmasaydı, Dr. Hannes Hirtzberger'in felç geçirmek­le kalmayıp çoktan ölmüş olacağını gayet iyi biliyordu. Kriminal laboratuvar, çikolatanın kağıdında; hastane de başkanın vücu­dunda aynı maddeyi bulmuştu. Striknindi bu, yani fareleri, kö­pekleri öldürmekte kullanılan zehir. Başkanın midesinde kalan ve midesi dolu olduğundan henüz kanına geçecek vakti bulama­yan striknin miktarı, sadece onu değil, onun ağırlığında en az bir­kaç kişiyi öldürmeye yetecek kadar çoktu.

Striknin acıdır. Hem de çok acı. Başkan, çikolatayı pek çiğne­meden, hızla midesine yuvarlamış olmalıydı. Ayrıca, çikolatanın "bitter" denen tipte olması, zehrin acılığını örtmüştü herhalde.





Parmak izi yok, ama DNA'sı var


14 Şubat'ta müdür Ernst Schuch'nun keyfine diyecek yok­tu. Sevgililer Günü olduğu için değil elbette. Polis kriminalin uz­manları, sileceğin altına iliştirilen kartpostalın Krems'te satıldı­ğını saptamıştı. Dış yüzeyinden parmak izi ya da DNA elde ede­memişlerdi ama, şans yüzlerine gülmüştü. "Rujla çizilmiş kalp­leri mikroskop altında inceledim, üzerine kepek taneciği düşmüş, DNA elde edilebildi, bir erkeğe ait" demişti uzman Christa Nussbaumer. "Başkan'ınki olmalı" diye yanıtlamıştı müdür. "Hayır, onunki değil, başka birinin, üstelik Mon Cheri'nin amba­lajında da onun DNA'sı var." Bundan daha güzel bir haber ola­mazdı. Hele bir de ulusal bankada DNA profilinin karşılığı varsa, başkanı öldürmeye kalkanı elleriyle koymuşçasına bulacaklardı. Başsavcıya bilgi verdi.

Müdürün keyfi fazla uzun sürmedi. Aradıkları adam, banka­da yoktu. "Krems'te oturan erkeklerden örnek alıp, DNA ana­lizi mi yaptırsam?" diye düşündü bir an. Ocak ayından bu ya­na Avusturya yasaları kitlesel DNA analizlerine izin vermektey­di. "İki üç bin kişiyi bulabilir. En az 30-40 bin Euro'ya mal olur. Yaratacağı rahatsızlık da cabası. İyisi mi Başkan Hirtzberger'i kimlerin ortadan kaldırmak isteyebileceğini bulalım. İhbarda bu­lunana 20 bin Euro ödül vereceğimizi ilan edelim."

İzleyen 10 günde, 25 kadar polis 150 kişiyi sorguya çekmiş, an­cak çikolatanın içine zehri yerleştireni bulamamıştı. 27 Şubat'ta, aralarında Jack Unterweger ve Horst David gibilerinin de yer al­dığı seri katillerin soruşturmasına katkıda bulunmuş, kriminal profilci psikolog Thomas Müller'in de konuyla yakından ilgilendi­ğini öğrendik. Hemen ertesi gün, müdür Ernst Schuch saldırganı bulduklarım, olayı çözdüklerini gururla ilan etti.

Tutuklanan, Helmut Osberger adlı bir adamdı. DNA örneği vermemek için bir hayli direndiği, DNA örneğinin yanak içinden alındığını bilmediğinden, oğullarından birine "Şu çanağın içine tükür, polise benim tükürüğüm diye yutturayım" dediği ortaya çıktı. Polise göre, Bay Helmut'un başkam öldürmek istemesinin nedeni açıktı. Uzunca bir süredir belediyeye gidip gelmekteydi. Sahibi ol­duğu üzüm bağını sökmek, onun yerine bir "Spa" inşa etmek istiyor­du. Durmadan, geleceğin şarapta değil, turizmde olduğunu söyleyip duruyordu. Değişiklik için gereken formaliteleri bir türlü tamamla­madığından imar izni alamıyor ve giderek sinirleniyordu. 1700 kişi­nin yaşadığı Spitz'in küçük belediyesinde, isyanım duymayan kal­mamıştı. Gerçi hararetle masum olduğunu iddia ediyordu ama, na­file. 56 yaşındaki meyhaneci Bay Helmut Osberger'in DNA profili, hem kartpostaldaki, hem de çikolata kağıdmdaki DNA'yı tutmuştu.





Cinayet eğitimine dönüşen dava


Helmut Osberger'in, belediye başkanını öldürmeye teşebbüs­ten yargılanması, Viyana Tıp Fakültesi'nden adli tıp uzmanı Prof. Dr. Christian Reiter ile aynı fakülteden farmakolog Prof. Michael Freissmuth'u karşı karşıya getirdi.

Bir davanın hem savunma, hem de iddia makamının bilirkişile­rini tanımak bana pek keyif verir. Zaman zaman, önündeki litre­lik Vöslauer maden suyu şişesinden bir yudum alan ve tel gözlük­lerinin üzerinden bir sağa, bir sola bakan bayan yargıç Ingeborg Kristen için durumun aynı ölçüde keyifli olduğunu sanmıyorum.

Dr. Reiter, bir powerpoint sunumuyla anlatmaya başladı. "Başkan'ın idrarında 40 miligram striknin bulunmuş" dedi. "Bu durumda 700 miligram striknin yutmuş olmalı." Dr. Freissmuth atıldı: "Bir Mon Cheri'nin içine bu kadar çok striknin sokulamaz."

"Sokuluyor" dedi Reiter: "700 miligram striknini toz haline ge­tirdim, enjektöre doldurdum, sonra bir Mon Cheri'ye batırdım, ortasındaki sıvıyı enjektöre çektim, bal yoğunluğunda bir karı­şım oldu, strikninli likörü tekrar çikolataya zerk ettim." Karşı ta­raf itiraz etti. "Pek çok kez denedik, bir Mon Cheri'ye en fazla 500 miligram striknin doldurulabiliyor."

Osberger'in avukatı Nikolaus Rast yanında getirdiği, içinde tüpler, pipetler, enjektörler bulunan plastik leğeni masanın üze­rine koydu. "İzin verin yargıcım" dedi, "deneyleri bir de burada tekrarlayalım." Dr. Reiter, bu teklife karşı çıktı. "İster 700, 710 ya da 680, hiç önemi yok. 500 miligram striknin bile, bir insanı haydi haydi öldürmeye yeter." Yargıç Kristen, Viyana'nın 80 kilometre kadar uzağındaki küçük duruşma salonunda, kimya deneyleri yapılmasına izin vermedi. Sanırım haklıydı. Anlatılanlar giderek "Tek çikolatayla insan öldürme" dersine dönüşüyordu.

Moleküler biyolog Christa Nussbaumer'in, kartpostaldaki kalp resimlerinin çizilmesinde kullanılan ruja yapışıp kalmış bir ke­pek tanesinden DNA eldesi hayranlık uyandırdı. Sekiz kişilik jü­ri, sunulan delilleri ve komadaki belediye başkanının yaşasa bile, konuşamayacak, yürüyemeyecek oluşunu dikkate aldı, Helmut Osberger'i suçlu buldu.

Osberger, masum olduğunda ısrar etti, Mercedes'in camına ze­hirli çikolatanın bırakıldığı saatlerde başka bir kentte, ipek kadın geceliği satın almakta olduğunu kredi kartı slipi ve kasa fişiy­le kanıtlamaya çalıştı. Dükkân sahibiyle arkadaşlığı anlaşılınca, belgelerin düzmece olabileceği kuşkusu uyandı. Otelcilik heves­lisi meyhaneci, 20 Mayıs 2008 gecesi 20 yıl hapisle cezalandırıl­dı. Osberger, karara itiraz etti. Bir yıl sonra üst mahkemeden ge­len sonuç, onu pek şaşırtmış olsa gerek. Cezası azalmak bir yana, ömür boyu hapse çevrilmişti.





Bir Mon Cheri daha


Osberger'in çikolatası birilerine ilham vermiş olmalı ki, 2010 Martı'nda bu kez Avusturya'nın Eibiswald belediye reisi bayan Margarete Franz, tam seçim öncesi, otomobilinin sileceği altın­da küçük bir zarf, zarfın içinde üzeri delik bir Mon Cheri çikola­tası buldu. Pek telaşlanarak polise başvuran belediye reisi, krimi­nal laboratuvar raporuyla derin bir nefes aldı. Yapılan pis bir şa­kaydı. Çikolata zehirli değildi.





Asitler, zehirler, bombalı mektuplar


Avusturya, belediye başkanı suikastlarına yabancı değil. Aralık 1993'te, zamanın Viyana Belediye Başkanı, göçmen yanlısı politi­kalarıyla bilinen sosyal demokrat Helmut Zilk, bir bombalı mek­tup yüzünden sol elinin iki parmağını kaybetmişti. Saldırıyı ger­çekleştiren ırkçı terörist Franz Fuchs, benzeri mektup ve bo­ru tipi bombalarla dört kişi öldürdükten, 15 kişiyi ağır yarala­dıktan sonra, bir trafik kontrolü sırasında tesadüfen durdurul­du. Kendisinden şüphelenildiğini sandr, intihar etmek amacıy­la yanındaki bombayı patlattı. İki eli koptu, çevresindekiler ya­ralandı. Ömür boyu hapse mahkûm edildi, 26 Şubat 2000 günü, Graz-Karlau Cezaevi'ndeki hücresinde, elektrikli tıraş makinesi­nin kablosuyla intihar etti.

Meyhanesi için işletme izni alamayan biri, 6 Kasım 2003'te, Fohnsdorf Belediye Başkanı Joharın Straner'in göğsüne ve kar­nına doğru iki el ateş etti, ardından tabancasını kendisine yönelt­ti. Mermilerden biri başkanın karnına saplandı, diğeri kol saatine çarpıp yön değiştirdi. Başkan halen görevinin başında.

Sosyal Demokrat Parti Milletvekili ve Weisskirchen'in eski Belediye Başkanı Rudolf Prinz, 7 Mart 2008 günü kendisine gön­derilen puro kutusunu açtı ve açar açmaz üzerine sıçrayan sıvıdan elleri yandı. Polisin aldığı önlem sayesinde, benzeri puro kutuları gönderilen dört siyasetçi yara almadan kurtuldu. Kutulara bütirik asit doldurduğu sanılan kişi Bavyera'da yakalandı. Eylemleri, inşa­at izni alamadığı için gerçekleştirdiği düşünülüyor.

Yeri gelmişken belirtelim, bütirik asit sadece cilde zarar ver­mekle kalmaz, döküldüğü eşyalar üzerindeki acımış tereyağı ko­kusu haftalar, hatta yıllarca çıkmaz. 1990'lı yıllarda ABD'deki kürtaj kliniklerine düzenlenen 100 kadar saldırıda, bu asit kulla­nılmıştı. Japonya bandıralı, balina avcı gemisi Nisshin Maru'daki çalışmaları protesto eden Sea Shepherd (Deniz Çobanı) aktivistleri de 2007 başlarında geminin güvertesine 100'den fazla bütirik asitli şişe atmıştı.





Gerçek Indiana Jones'lar ve Kristal Kafatasları'nın Sırrı


Indiana Jones filmlerinin ilki, Kutsal Hazine Avcıları'ydı. Onu, Lanetli Tapınak ve Son Macera izledi. Serinin dördüncü­sü, Kristal Kafatası Krallığı, 2008 yazında seyircisiyle buluştu.

Şimdiye dek, yapımcılarına 1 milyar dolar ve 7 Oscar ödülü ka­zandıran Indiana Jones'lar, bize 27 yıldır aynı soruyu sorduru­yor. Harrison Ford'un canlandırdığı macera düşkünü, deri ceket­li, şapkalı, kamçılı arkeoloğun bir gerçeği var mı? Son film, buna bir soru daha ekledi: Müzelerdeki kristal kafataslarının sırrı ne? Indiana Jones'un, zaman zaman mesleğine yakışmayan davranış­ları olduğu da muhakkak. Ama genç kuşaklan bu çok önemli bi­lim dalına özendirdiği için onu seviyorum.

Amerikalı film yapımcısı, yönetmen ve yazar George Walton Lucas Jr.'un, maceraperest arkeolog Indiana Jones'u yaratır­ken kimden esinlendiği bilinmiyor. Genç okurlarım için özetle­mekte fayda var: 1981'de gördüğümüz serinin ilk filmi, Kutsal Hazine Avcıları'nâa (Raiders of the Lost Ark) ünlü arke­olog ve gizli hazine uzmanı, içinde 10 Emir'in yer aldığı sanı­lan kutsal sandığı bulmakla görevlendirilir. Indy, eski sevgilisi Marion'la birlikte, sandığın izini Nepal'den Kahire'ye kadar sü­rerken, aynı sandığın peşindeki Hitler'in ajanlarının çeşitli tuzaklarıyla karşılaşır.

Üç yıl sonraki Lanetli Tapınak'ta (Temple of Doom), Indiana Jones, Şanghay'daki bir gece kulübünde çıkan kargaşadan son anda kurtulur, Uzakdoğulu küçük yardımcısı ve kader birliği etti­ği genç sarışın şarkıcı Willie ile birlikte Hindistan'a yollanır. Köy çocuklarını kaçırarak madenlerde çalıştıran ve onlara olmadık kötülükler yapan Thuggee tarikatıyla mücadele eder. Hindistan hükümeti, geçmişte var olan Thuggee örgütünün filmdeki gibi ço­cukların kalbini çıkartmadığım ileri sürerek, bir süreliğine göste­rimini yasaklamıştı.

Son Macera'da (The Last Crusade), arkeoloğun babası Profesör Henry Jones, Naziler tarafından kaçırılır. Nedeni, Kutsal Kase hakkındaki araştırmaları ve bulgularını not ettiği günlüğü­dür. Indy, hem babasını, hem günlüğü, hem de kaseyi Naziler'in elinden kurtarmaya çalışır.

Serinin son filmindeki kristal kafatası meselesi ise, arkeologla­rı neredeyse 150 yıldır meşgul eden, çok sayıda bilimsel araştır­maya konu olan bir bilmeceye dayanıyor.

Yazımın başında da belirttiğim gibi, George Lucas'ın Indiana Jones'u yaratırken kimden esinlendiği bilinmiyor. Ancak ilk fil­min çekiminden dört yıl kadar önce, ortağı Steven Spielberg'e, 1940'lı ve 1950'li yılların bazı film kahramanlardan etkilendiğini söylemiş. Lucas'ın keyifle izlediği bu filmler, 20. yüzyılın başın­da yaşamış birkaç gözü pek arkeologun gerçek yaşam öykülerine dayanıyor. Dolayısıyla, Lucas'ın şapkalı, kamçılı hayali arkeologu Indiana Jones, bunların bir sentezi olabilir.





Moğol göllerindeki Indiana Jones


Ünlü Amerikalı kaşif Roy Chapman Andrews, hayali arkeolog Indiana Jones'a en çok benzetilen bilim insanlarının başında ge­lir. New York'taki Amerikan Doğal Yaşam Müzesi'nin bir yetkili­si, "Kusura bakma evlat, sana göre işimiz yok" dediğinde, liseden henüz mezun olmuştu. "Paspas yapar, tuvalet temizlerim. Yeter ki buranın havasını soluyayım" diyerek çalışmaya başladığı bu ilk ve son işyerinde, Alaska, Japonya, Kore, Çin ve Endonezya'ya yapılan keşif gezilerine katılmış, Batı'nın hiç tanımadığı dev yı­lanlar ve kertenkeleler, vahşi domuzlar, balıklar ve kuşlarla ge­ri dönmüştü. Zamanın müze müdürü Henry Osborn'un, "Fosiller orada, kumların altında, git bul onları" şeklindeki yüreklendirme­sini dikkate almış, haritacıdan zooloğa büyükçe bir ekip oluştu­rup kendisini Asya'ya, Gobi Çölü'ne, kum fırtınalarının ortasına, iç savaşların ve silahlı haydutların arasına atmıştı.

1922 baharında, onlarca Dodge otomobil, ayrıca yiyecek, ben­zin ve yedek parça yüklü 125 deveden oluşan konvoyunun önün­de, başında kovboy şapkası, elinde silahı, aracının üzerine mon­te edilmiş makineli tüfeğiyle, Çin Seddi'nin bir kapısından çıktı. Devrimi henüz geride bırakmış Rusların, kontrol etmekte zorlan­dığı Moğolistan'ın içlerine, bilinmeyen yerlere yöneldi. Bir haf­ta kadar sonra, çadırının önünde nöbet tutuyordu ki, araçların­dan biri, tozu dumana katarak ona doğru yaklaştı. "Bulduk Roy, başardık!" diye bağırdı, kıdemli paleontolog Walter Granger ve cebinden birkaç kemik parçası ve bir gergedan dişi çıkarttı. Bunlar, pek yakınlardaki büyük hazinenin ilk işaretleriydi.





Çizmede akrep, yatakta yılan


İleriki günlerde, kum taşlarına gömülü olarak buldukları dev bir gergedan çenesi ve çok sayıda iskelet kemiği, paleontoloji ta­rihinin en önemli keşifleri arasında sayılır. Buldukları, 20-30 mil­yon yıl önce yaşamış, bilinen en büyük kara memelisinin kalıntı­larıydı. Eldeki verilere göre, boynuzu yoktu, 15-20 ton ağırlığındaydı, boyu 7, yüksekliği 5.5 metreydi ve günde en az iki ton yap­rak yemek zorundaydı. Ona, Baluchitherium adını verdiler.

77 yıl sonra Jean-Loup Welcomme önderliğindeki bir Fransız ekip, Pakistan'ın Belucistan bölgesinde, aynı canlının bu kez tam bir iskeletini gün yüzüne çıkarttı, kuraklıktan kıvranan bu yörele­rin, milyonlarca yıl önce ormanlarla kaplı olduğunu yeniden ka­nıtladı. Ancak Andrews'un Gobi Çölü'nde geçen beş yıllık serüve­ni sırasındaki önemli keşiflerinden bir diğeri, 13 Temmuz 1923'te rastladığı dinozor yumurtalarıydı.

Andrews ve ekibi, dünya tarihinin çok gerilerinde kalmış hazi­nelerine ulaşırken, çöl koşullarının sayısız zorluk ve tehlikeleriyle de karşılaştı. Kum fırtınalarında kaybolup giden çadırlar, araç­ları soymaya kalkan atlı Moğollar, çizmelerden çıkan zehirli ak­repler, gecenin dondurucu soğuğundan korunmak üzere yatakla­ra giren yılanlar, Indiana Jones filmlerindeki sahneleri aratmaya­cak kadar heyecan vericidir.

Bir yandan arayışların giderek tehlikeli hale gelmesi, diğer yan­dan Çin hükümetinin buluntulara el koymaya kalkması, Andrews'un ABD'ye dönmesine neden oldu. Orta Asya keşiflerinin altın çağı da böylelikle son buldu. Gobi Çölü'nü dünyaya tanıtan, adına der­nekler kurulan ünlü kaşif, yer silmeyi kabul ederek girdiği müze­de 1942'ye dek çalıştı ve müze müdürlüğünden emekli oldu. Aktör Clint Eastwood'un, yıllar soma belediye reisi seçileceği Carmel'e çekildi, ölünceye dek hatıralarım yazdı, maceralarım anlattı.





Kristal kafatasları ünlü müzelerde


1850'lerde ortaya çıkmaya başlayan kristal kafatasları, sade­ce bilimsel araştırmalara değil, gizemli görünüşleri nedeniyle roman ve belgesellere de konu olmuştur. Müze ve özel koleksi­yonlarda bulunan 13 kadar kristal kafatasının kökenleriyle ilgili senaryolardan biri, bunların Maya ya da Aztekler tarafından ya­pılmış olmasıdır. Sular altında kalmış bir kıtada ya da çok uzak­lardaki bir gezegende, uzaylılarca üretildikleri de iddia edilir.

Son Indiana Jones filminin dayandığı bu çekici yontular ile Kristof Kolomb'un keşfinden önceki Orta Amerika kültürle­ri arasında sıklıkla bir bağlantı kurulur. Ancak, müzelerde bulu­nan kristal kafataslarının hiçbiri, belgelenmiş bir arkeolojik kazı­da ele geçmemiştir. Ayrıca, kafatası motifinin sıklıkla kullanıldığı Mezoamerikan kültürünün heykel ve resim sanatına, biçimsel ve teknik açıdan da benzemez. Öyleyse bu kristal kafatasları nere­den geliyor, onları kim, neden yaptı?

İlk kristal kafatası, 1856'da British Museum'da sergilenmiş­tir. Büyük bir olasılıkla aynı yıl, bankacı Henry Christy'den sa­tın alınan kafatası, sadece 2.5 santimetre yüksekliğindeydi. 1863'te Fransızlar Meksika'yı işgal edip Habsburg hanedanın­dan Maximilian'i imparator yaptılar. Birkaç yıl sonra, kendisi­ni Meksika sarayının arkeoloğu olarak tanıtan Fransız Eugene Boban, elindeki iki kristal kafatasını Paris'teki dünya fuarında sergiledi. Bunu, Mexico City ve Smithsonian müzelerinde ortaya çıkan kristal kafatasları izledi. Birinci kuşak kafataslarının hepsi­nin boyu iki santimden kısaydı ve ortalarında, yukarıdan aşağıya uzanan birer oluğu vardı.

İkinci kuşak olarak adlandırılan ve normal insan kafası büyük­lüğündeki kristal kafataslarının ilki, 1881'de tanıdık bir ismin, Eugene Boban'ın Paris'te açtığı antikacı dükkanında ortaya çıktı. "Dünyada eşi yok" diyerek pazarladığı kafatasını Tiffany&Co şir­ketine satabilmiş, British Museum da, Tiffany'den almıştır.

O yıllarda Meksika'da henüz arkeolojik kazılar başlamamış­tı. 1884'te Meksika'ya giden Smithsonian Enstitüsü arkeoloğu William Henry Holmes, her köşe başında bir antikacı, her antika­cıda Kolomb öncesi döneme ait sahte çanak, çömlek ve heykel­cik satıldığım görünce, Science dergisinde bir makale yayımlamış ve dünyayı Meksika'daki eser sahteciliğine karşı uyarmak zorun­da kalmıştı. Kristal kafataslarının sahte olabileceği akla gelse de, elde bunu kanıtlayacak delil yoktu.

Kristal kafataslarının en ünlüsü, 1943'teki bir müzayede­de, derin deniz balıkçısı, araştırmacı zengin Mitchell-Hedges'in, Londralı antikacı Sidney Burney'den aldığı ve gözlerinden ma­vimsi bir ışık saçtığı söylenen kafatasıdır. Üçüncü kuşak kafatası, altçenesinin ayrılabilir olması dışında, British Museum'dakinin tam bir kopyasıdır.





Cam gözlü arkeolog Nelson, CIA ajanı Hibben, Arabistanlı Lawrence


17 yaşma dek okuma yazma bilmeyen Danimarka asıl­lı Amerikalı Neis Christian Nelson, Indiana Jones'a model oldu­ğu sanılan bir diğer arkeolog. Danimarka, İspanya ve özellikle ABD'nin güneybatısında yürüttüğü kazılara stratigrafi, yani kat­man bilimin prensiplerini uygulamasıyla tanınan Nelson, Roy Chapman Andrews ile hemen aynı dönemde, Moğolistan çölleri­ne de gitmişti. Ancak onun, Andrews'den farklı olarak tüfeğe ih­tiyaç duymadığı, takma gözünü çıkartıp haydutlara doğru tuttuğu anda, onları korkutup kaçırdığı anlatılır.

Büyük hayvan avcısı, arkeolog, antropolog ve yazar Frank Hibben; Roy Andrews'a özenerek çıktığı Moğolistan keşfinde, Amerikan hükümeti adına gizli görevler üstlendiğini, Çin'in batı­sındaki Lob Nor bölgesine atom bombası deneylerini izleyecek bir gereci yerleştirmeye kalktığında, Çinli askerlerin ateşi altında kalarak yaralandığını aktarır. Aslında Hibben gibi, casus olarak kullanılan çok sayıda arkeolog bulunur.

Örneğin 1917 sonbaharında, Honduras kıyılarındaki bir İspanyol kalesini fotoğraflamaya çalışırken yakalanan Amerikalı Maya kültürleri uzmanı arkeolog Sylvanus Morley'in amacı, geç­mişi aydınlatmak değil, Almanların gizli radyo istasyonlarının ve olası denizaltı üslerinin yerini belirlemekti. Tarihçiler, arkeolog Morley'i, Amerikalıların Birinci Dünya Savaşı'ndaki en başarılı casusu olarak kaydeder.

İngiliz arkeolog Leonard Woolley ile birlikte Suriye'deki Karkamış kazılarına katılan Thomas Edward Lawrence'in asıl gö­revi, İngiliz istihbaratı adına Almanların Berlin-Bağdat demiryolu yapımındaki gelişmeleri izlemek ve annesine yazdığı 1914 tarih­li mektubunda da belirttiği gibi, "siyasi bir göreve arkeoloji süsü" vermekten öte bir şey değildi. Arabistanlı Lawrence olarak bili­nen bu kişinin, Osmanlı İmparatorluğu'na karşı yürütülen Arap isyanında üstlendiği rol, malumlarınızdır.





Ünlü yazarın pek tehlikeli aşk üçgeni


Erkek, karısına âşık. Kadın, başka bir kadına âşık. Erkek kıskanıyor, karısını öldürmeye kalkıyor. "Ne olmuş yani?" de­meyin. Evli olanlar birer FBI ajanı, sevgili ise ünlü Amerikalı polisiye yazarı Patricia Cornwell.

Dr. William M. Bass'ın merakı, yüzlerce cesedi farklı sıcaklık ve koşullarda tutmak, meydana gelen değişiklikleri gözlemek. Beş altı yıl önce, kendisiyle romanların, filmlerin adli bilimlere katkısını tartışıyorduk. "Ceset çiftliğini 1972'de kurdum. Tam 22 yıl boyunca birkaç adli tıp uzmanı ve FBI ajanı dışında kimse­nin haberi olmadı. Patricia Cornwell, 1994'te Body Farm (Ceset Çiftliği) adlı romanını yayımladığında, dünya çapında ün kazan­dım" diye anlatıyordu.

Türkiye'de de sevilen Amerikalı polisiye yazarı Patricia Cornwell, sadece Dr. Bass'ı ve Tennessee Üniversitesi'nde kur­duğu ceset çiftliğini dünyaya tanıtmakla kalmadı, FBI'ın krimi­nal profilleme uzmanları Ed Sulzbach ve John Douglas gibi de­dektifler, John Joubert gibi seri katiller onun romanlarında, fark­lı kimliklerle de olsa ölümsüzleşti. Cornwell'in piyasadaki po­lisiyelerinden 15'inin kahramanı Dr. Kay Scarpetta da, birkaç ay önce emekliye ayrılan ve yazarı, "O olmasaydı, ben olamaz­dım" dedirtecek kadar etkilemiş, Virginia adli tabibi Dr. Marcella Fierro'dur.





Kay Scarpetta'yı yaratan editör


Patricia Cornwell, önce 1984'te ilk işi olan adliye muhabirliği­ni morgda çalışmak üzere terk eder. Altı yıl boyunca, bir yandan otopsi raporlarını daktiloya çeker, diğer yandan cinayet masası polisleriyle birlikte olay yeri incelemelerine katılır. Amacı, başla­dığı romanın kahramanı, dedektif Joe Constable'ı daha gerçekçi kılabilmektir. İlk üç romanını bir türlü yayıncılara beğendiremeyen genç kadının şansı, Mysterious Press yayınevinin editörlerinden Sara Arın Fried'in mektubuyla döner. "Dedektif Joe Constable ile oya­lanma. Yan roldeki adli tabip kadına odaklan."

Cornwell tavsiyeye uyar. Postmortem'de (Otopsi), dört kadı­na tecavüz edip öldüren, delillerin nasıl araştırıldığını bildiğinden bir türlü yakalanamayan katili, Dr. Kay Scarpetta'ya buldurur. Scarpetta, Cornwell'in 20 kadar dile çevrilen 14 romanında daha boy gösterir, yaratıcısını dünyanın en ünlü ve zengin kadın yazar­ları arasına yerleştirir, hatta suçların aydınlatılmasında delillere öncelik veren CSI: Miami gibi televizyon dizilerine de yol açar.

Postmortem'in gün ışığına kolay çıktığı sanılmasın. Yedi ya­yınevi tarafından reddedildikten sonra, nihayet 1990'da basılır. Aynı yıl, dört önemli ödül alarak bir rekor kırar ve Patricia, ken­disinden 17 yaş büyük, lisedeki İngilizce öğretmeni kocasından o yıl boşanır. Altı yıl sonra, aynı ay içinde, altı romanı birden, USA Today gazetesinin "En çok okunan 25 polisiye" listesindedir.

Yazarın bu başarısı, sadece edebi yeteneği ve zekasıyla açıkla­namaz. Patricia, en ileri teknikleri görmek için kriminal laboratuvarlarda gecelemiş; romanlarındaki katillere akılları durduran vahşette suçlar işletebilmek için FBI'ın davranış bilimleri kurs­larına katılmış ve öğrendiklerini ders kitabı titizliğinde romanla­rına taşımıştır. Kanımca, Cornwell romanlarını diğer polisiyeler­den ayıran ve onu 150 milyon dolara varan servete kavuşturan da budur.

Adli bilimlere merakı, zaman zaman başını derde de sokmuş­tur. Eşcinsel olduğunu açığa çıkaran bir dava ya da "Karındeşen Jack, İngiliz ressam Walter Sickert'tir" iddiası gibi. Önce, dava­dan başlayalım.





Üçgenin iki köşesinde FBI ajanı karı koca


23 Haziran 1996 gecesi, başına kar maskesi geçirmiş adam, ra­hip Edwin Clever'in göğsüne silahını dayadı ve sordu: "Yaşamak istiyor musun?"

"Herkes yaşamak ister" diye yanıtladı rahip gülerek. Silah sa­tışlarının serbest bırakılması konusunda tartıştığı bir arkadaşının şaka yaptığım zannetmişti.

"Marguerite Bennett'i tanır mısın? Onun iğrenç bir lezbiyen ol­duğunu bilir misin?" İşte o an rahip, kendisim kandırarak kiliseye girenin, Margo'nun kocası olduğunu anladı. "Ölmek istemiyorsan onu ara ve buraya çağır."

"Sakın kapıyı açmayın, merak edecek bir şey yok, az soma dö­neceğim." Küçük kızlarının onu merak etmesini beklemiyordu zaten. Bu cümleyi kim bilir kaç kez duymuşlardı. Çelik yeleğini giydi, biber gazı spreyini dış cebine, silahını beline yerleştirdi, dı­şarı çıktı. Margo, tıpkı boşanmaya çalıştığı Eugene Bennett gibi, eski bir FBI ajanıydı.

Kilisede uçuşan mermilerin hedefi, kafasında torba, kucağmda bir poşet, poşette patlayıcılarla sandalyeye bağlanmış yaşlı rahip Edwin değildi elbette. Poşettekiler, patlayıcı süsü verilmiş PlayDoh oyun hamuruydu ama, kıskanç ve kızgın koca, karısını öl­dürmeyi kafasına koymuştu. Bir çalışma masasını kendisine si­per eden genç kadın, bir yandan rahibi sakinleştiriyor, bir yandan silahla karşılık veriyor, bir yandan polisi aramaya çalışıyordu.





Üçüncü köşede Cornwell


Eugene Bennett ertesi gün tutuklandı. "Ateş eden ben de­ğildim" dedi polislere, "içimdeki diğer ben, yani Ed. O kadın, Margo'yu pahalı hediyelerle baştan çıkarttı. Ed, kızlarını lezbiyenlerin büyütmesine izin veremezdi."

Eugene Bennett'in karısını baştan çıkartmakla suçladığı "o ka­dın", herhangi bir kadın olsaydı eğer, üçlü ilişkinin pek ilgi çe­keceği söylenemez. Hatta, sekiz kadın, dört erkekten oluşan jü­rinin suçlu bulduğu kıskanç ve gözü dönmüş kocayı, yargıç Richard Potter'in 23 yıla mahkûm etmesinin bile haber değeri ol­mazdı. Ancak "o kadın", sıradan biri değildi. Tanıklığı sırasında, Margo'yla kısa süreli de olsa bir ilişkileri olduğunu kabul eden ünlü polisiye yazarı Patricia Cornwell'di.

Aradan geçen 10 yılda Patricia Cornwell, kendisiyle yapılan hemen her söyleşide gündeme gelen bu tatsız olayla ilgili olarak bilgi vermekten kaçındı. "Ne kadar aptal ve fütursuzmuşum. Evli ve üstelik iki çocuklu bir kadınla, inanın, her açıdan çok kısa bir maceraydı" diyerek geçiştirdi.





Sevgilinin intikamı


Halbuki Margo, onun yüzünden boşanmış, kızlarını tek başına büyütmüş ve her ikisinin uyuşturucu bağımlısı olmasını engelleye­memişti. İlişkinin bu denli hafife alınmasına içerlemiş olsa gerek, gazeteci Caitlin Rother'in başvurusunu kabul etti. Evliliğini, koca­sının eşcinsellere nefretini, kişilik ve cinsellikle ilgili sorunlarını, ayrıca, bilgi ve görgüsünü artırmak üzere FBI'ın Quantico'daki eğitim tesislerine gelen Patricia Cornwell ile tanışmasını, onun­la yaşadığı yakın ilişkinin her gününü, hatta her saatini en ince ayrıntısına kadar anlattı. Elinde ne kadar fotoğraf, mektup, mah­keme tutanağı varsa verdi. Gazeteci, öğrendiklerini, FBI'da 27 yıl boyunca öğretim üyeliği yapmış, hem FBI ajanı karı kocayı, hem de ünlü yazan iyi tanıyan John Hess'le birlikte kitaplaştırdı.

Twisted Triangle (Çarpık Üçgen / Ünlü Bir Polisiye Yazarı, Lezbiyen bir Aşk Hikâyesi ve FBI'lı Kocanın Vahşi İntikamı) adlı kitap, 18 Nisan 2008'de piyasaya çıktı. Patricia "Boşverin, ünümden yararlanıp para kazanmak istiyorlar" şeklinde küçümsese de, okuduklarım, pek yenilir yutulur şeyler değil. Üstelik ya­zılanlar sadece onun değil, Book of the Death adlı romanını it­haf ettiği ve 2005'te Massachusetts eyaletinde evlendiği Harvard Üniversitesi'nden psikolog bayan Dr. Staci Gruber'in de canını bir hayli sıkacağa benzer.





Patricia Cornwell'dan üniversiteye 1 milyon dolarlık bağış


Patricia Cornwell, adli bilimlerin gelişmesi amacıyla akademik birimlere çok ciddi finans kaynakları aktarır, burslar verir. Bazı kişiler onun bu yardımseverliğinin arkasında, kitap satışını artır­ma gayretinin bulunduğunu söyler. Bazıları, kendisine konu bu­lan ve danışmanlık yapanlara "örtülü rüşvet" biçiminde yorumlar. Gerekçesi ne olursa olsun, bir polisiye yazarının kitap gelirleri­nin bir bölümünü suçla mücadeleye yatırması örnek bir davranış.

Patricia, 2008 Şubatı'nda, evvelce fahri doktora ünvanı aldığı New York'taki John Jay Ceza Adaleti Fakültesi'ne, olay yeri ince­leme akademisi kurulması için 1 milyon dolarlık bağışta bulundu. Bağışın nedenini, "Cinayet mahallinde kana basan, parmak izle­rini bırakan, kanlı giysileri kağıt yerine plastik poşete koyan po­lisler gördüm. Bunların olmaması için iyi bir eğitim gerek" diye açıklayınca, ortalık ayağa kalktı. Cornwell, tam sayfa gazete ilanlanyla durumu düzeltmeye çalıştı.

Bundan yedi yıl önce, polisiye yazarı Leslie R. Sachs, Patricia'yı fikir hırsızlığı, Yahudi düşmanlığı, Nazi taraftarlığıyla suçlamaya başlamış, savcılara, polislere rüşvet verdiğini ile­ri sürmüştü. Tehditlerden ürken Cornwell, ev değiştirmek, silah­lı korumalarla dolaşmak zorunda kalmış ve yayın yoluyla hakaret davası açmıştı. Leslie, 2004'te "Bu kadın beni öldürtecek" deyip

Avrupa'ya kaçtı. Aralarındaki gerilim hâlâ sürüyor, zaman zaman gazetelere haber oluyor ve bana kalırsa her ikisinin kitap satışma, özellikle Patricia'nın 8 Mayıs'ta raflarda yerini alan yeni ro­manı, The Front'a katkısı oluyor.





Bir katilin anatomisi: Karındeşen Jack


Bundan 130 yıl kadar önce İngiltere, İskoçya, Kanada ve ABD arasında mekik dokuyan Dr. Thomas Neill Cream'in, yol boyun­ca çok sayıda kadını ve en azından bir erkeği zehirlediği söyle­nir. Londra'nın bir kenar mahallesinde seks işçisi olarak çalışan Matilda Clover'i öldürdüğü kanıtlandığında, darağacım boylamıştır. Boynuna ilmik geçirildiğinde, ağzından "I am Jack..." sözcük­lerinin çıktığı, ancak gerisini getiremediğini kayıtlıdır. Dr. Cream, Karındeşen Jack olduğunu mu itiraf edecekti, yoksa asılma sı­rasında sıklıkla gözlenen ani cinsel boşalmayı kastederek "I am e-jac-ulating" mi demeye çalışıyordu bilinmez.

Karındeşen'in kim olduğu, ilk cinayetin işlendiği 1888'den bu yana hep gündemde kalmış, 25 olası katil adayından kâh biri, kâh diğeri öne çıkmıştır. Biri, İngiliz ressam Walter Sickert'tir.

2001 başında "Artık yeter, bu bilmeceyi çözeceğim" diye ortaya çıkan Patricia Cornwell, DNA, belge inceleme, adli fotografi uz­manları ve psikologun yer aldığı bir ekip oluşturmuş, bağışlarıyla ihya ettiği Virginia Adli Bilimler ve Tıp Enstitüsü'nün desteği ve İngiliz hükümetinin izniyle, Karındeşen Jack'ın yazmış olabilece­ği 600'den fazla mektubu, ayrıca Walter Sickert'in el yazılarını in­celetmiş, bu arada ressamın 30 kadar tablosunu da satm almıştır.

5 milyon YTL yatırdığı söylenen bu gayretlerini, 2002'de ya­yınladığı Portrait of a Killer: Jack the Ripper-Case Closed (Bir Katilin Anatomisi: Karındeşen Jack) ile paylaşan Patricia Cornwell'e göre, Karındeşen Jack, şüpheye yer bırakmayacak bi­çimde ressam Walter Sickert'tir.





Cehennemden gelen mektup


Amerikalı yazarın "Karındeşen Jack, ressam Walter Sickert'tir" iddiasının başlıca dayanağı, DNA uzmanı Mitchel Holland'ın, Karındeşen'in elinden çıktığı sanılan bir mektuptaki mitokondriyal DNA parçası ile ressam Sickert'in bir mektubundaki mtDNA parçası arasında bulduğu uyumdu.

Halbuki, cinayetler sırasında polise, gazetelere ve bazı kişilere gönderilen "Karındeşen Jack" imzalı yüzlerce mektup arasın­da, katilin yazdığına kesin gözüyle bakılan tek mektup, bir böb­rek parçası eşliğinde polise postalanan ve gönderici hanesine "Cehennemden" diye kayıt düşülendir ki, onun da aslı kayıp ol­duğundan DNA analizlerinin yapılması mümkün değildir. Geri ka­lan mektuplardan hangisinin gerçek katil, hangisinin şakacıların elinden çıktığı bilinmiyor.

Cornwell'in incelettiği ve mtDNA'sı uyumlu bulunan "Karındeşen mektubu", Dr. Thomas Horrocks Openshaw'a gön­derilmiş olandır. Mektubun 1888'de postalandığı kesindir ama, katilin yazdığına dair kanıt yoktur. Dolayısıyla, mtDNA uyumun­dan yola çıkarak, ressamın Karındeşen olduğu söylenemez. En azından günümüzde, mtDNA’nın bir bölgesi uyuyor diye, kimse mahkûm edilemez. Nedenine gelince: Bildiğiniz gibi mtDNA, ana tarafından kuşaktan kuşağa değişmeden aktarılan bir genetik bil­gidir ve nüfusun yüzde 1-10 kadarında ortaktır. 1888'de Londra nüfusu 4 milyon dolayında olduğuna göre, en az 40 bin kişinin aynı mtDNA özelliğini taşıması gerekir. Bu durumda mtDNA uyumu bir rastlantı olabilir. Tabii hoş bir olasılık daha var. Dr. Openshaw'a gönderilen "Karındeşen Jack" imzalı mektubu, res­sam Sickert'in yazmış olması!





Tevfik'lerin sabun kokan halısı


Anneyle üç oğlunun yaşadığı sabun kokulu bir ev. Ceset yok, silah yok, ama halının altında kan var. Kanın miktarın­dan, maktulün neyle öldürüldüğü, ne kadar yaşadığı anlaşıla­bilir mi? Okuyacaklarınız, bu sorulara cevap aranan bir cina­yetin, delil toplayanlardan duyduklarıma, ayrıca savcılık iddi­anamesi ve mahkeme tutanaklarına dayanarak aktardığım öy­küsü. Ailenin Türk olması, bizim için ayrı bir önem taşıyor.

18 Nisan 1988 Pazartesi, saat 7.00. Connecticut eyaletine ka­yıtlı 172656 plakalı, kırmızı-beyaz, 1976 model Volkswagen mi­nibüsü kullanan genç kadın, birlikte yaşadığı erkek arkadaşını işyerinin önünde indirdi. "Her zamanki gibi, saat 5'te gelip alı­rım" dedi vedalaşırken. Sonra 10 aylık bebeklerini teyzesine tes­lim etti. "Uslu dur" dedi, "babam alır almaz buradayım." Genç ka­dın, saat tam 8.00'de işinin başındaydı. Yani, Hostways Motel'de. Carla Almeida, 10 haftadır Andre'nin Masaj Yeri'nde çalışıyordu. Aslında Andre'nin masaj yeri yoktu. Masözler ya motele gelen müşterilere masaj yapıyor ya da telefonla randevu alan müşteri­lerin evine gidiyordu.

Saat 14.00. Tevfik 30 yaşındaydı, 18 aydır boya işleri yapan bir şirkette çalışıyordu. O sabah, bir binanın dış cephe boyası için işe gitmiş, saat 10 sularında yağmur yağmaya başlayınca eve dönmüş­tü. Andre'nin Masaj Yeri'ni aradı, bir masöz çağırdı, belirli birini istemedi. "Fotoğraflı kimliğinizi göstereceksiniz. Masöz, elbisele­rini çıkartmaz, sizinle yatağa girmez" dediler. Tevfik "Olur" dedi. Adım, yaşım, telefon numarasını, ev ve işyerinin adresini aldılar.

Saat 15.40. Carla Almeida, Tevfik'in evinden şirketi aradı. "Geldim, ehliyetini gördüm. îşim 16.40'ta biter, buradan ayrılır­ken ararım" dedi.

Saat 16.00. Bir gazete dağıtıcısı, bisikletiyle evin önünden geç­ti ve park etmiş kırmızı-beyaz Volkswagen minibüsü gördü.

Saat 16.50. Masaj şirketi, 10 dakikadır Carla'nın telefonu­nu bekliyordu. Bir türlü ses çıkmayınca, Tevfik'in evini aradılar. Açan olmadı. İki kez daha aradılar. Açan olmadı. Bunun üzerine, Trumbull polis karakoluna telefon ettiler. "Carla Almeida adlı bir masözümüz Trumbull, Kitcher Court 37 numarada. Kendisinden haber alamıyoruz. Lütfen bir gidip bakar mısınız?"

Saat 17.00. Bisikletli gazete dağıtıcısı, Tevfik'in kapısına gaze­te bıraktı. Volkswagen orada değildi. Carla Almeida erkek arka­daşını almaya gitmedi. Carla Almeida, çocuğunu da almaya git­medi. Daha doğrusu bir daha hiç gidemedi.

Saat 17.30. Tevfik'in evinin yaklaşık 20 kilometre uzağın­da devriye gezen Bridgeport polis karakoluna bağlı memur Paul Wargo, yol kenarına park etmiş kırmızı-beyaz Volkswagen mini­büsü gördü. İçinde kimse yoktu, kapıları açıktı. Olan bitenden haberi olmayan memur bir çekici çağırdı ve aracı Bridgeport po­lis otoparkına gönderdi.

Saat 17.56. Trumbull karakolundan komiser DiJulio ve me­mur Arlio, Tevfik'in evine geldiler. 1987 model, 226 EZP plakalı Mitsubishi Tredia aracı park yerinde değildi. Kapıyı Tevfik'in annesi açtı. Tevfik'in kardeşlerinden biri, Adnan evdeydi. DiJulio, soruşturma hakkında bilgi verdi, anne fenalaştı, Adnan, ne bir doktor çağrılmasına, ne de polisin eve girmesine izin verdi.

Saat 19.00. Tevfik'in diğer kardeşi Refik lokantada çalışırken bir erkek aradı. Refik, telefon görüşmesi üzerine izin isteyip işye­rinden ayrıldı.





Kayıp minibüs bulundu


Saat 19.30. Evin karşısında bekleyen komiser Arlio, Tevfik'in Mitsubishi aracını park ettiğini gördü. Yanına gitti "Bugün öğle üzeri evinize bir kadın geldi mi?" diye sordu. "Evet" dedi, Tevfik. "Komiser DiJulio sizinle görüşmek istiyor, lütfen karakolu arar mısınız?" Tevfik eve girdi, karakolu aradı, üzerini değiştirmeden dışarı çıktı ve karakola gitti. "Evet, bugün masaj için bir kadın geldi. 88 dolar ödedim. Saat 15.30 sularında ayrıldı, nereye gittiği­ni bilmiyorum." Polisin de bilmediği bir şey vardı. Tevfik, kadının kayboluşunun hemen ardından patronu Burdo'yu aramış, "Biraz işim Var, birkaç gün işe gelemeyeceğim" demişti. Tevfik ne birkaç gün, ne birkaç ay sonra boya işine gitti. Burdo'yla bir dahaki kar­şılaşması mahkemede oldu.

20 Nisan 1988 Çarşamba. Trumbull polisi, iki gündür aradığı kırmızı-beyaz minibüsün, Bridgeport polis otoparkında olduğu­nu öğrendi. Yeterli şüphenin oluştuğuna karar veren Başkomiser Nacovitch, Tevfik'lerin evini arayabilmek için savcılığa başvurdu.

21 Nisan 1988 Perşembe, saat 9.00. Carla Almeida'run ortadan kayboluşundan 64 saat sonra Trumbull polisi, Connecticut eyalet polisi ve eyalet polis kriminal laboratuvarmın uzmanlarından olu­şan 14 kişilik bir ekip Tevfik'in evine girdi. İlk dikkatlerini çeken, etrafın temizliği oldu. Aynı gün, Tevfik'in lokantada çalışan karde­şi Refik, lokanta sahibinin otomobilini ödünç alacaktı.

Saat 16.30. 14 polis yedi saattir delil bulmaya çalışıyordu. Aralarından biri dayanamadı, cep telefonunu çıkarttı. "Patron" dedi "lütfen geri dön, hiçbir şey yok." Kriminal laboratuvarın mü­dürü Dr. Henry Lee, o sırada başkentteydi. Saat 22.00'ye doğru olay yerine geldi. Beş saat kadar sonra evden ayrıldılar. Ne cese­di, ne de cinayet silahını bulabildiler. Ancak beraberlerinde gö­türdükleri, Tevfik'i kasten adam öldürmeyle suçlamaya yetecek­ti. Ama henüz bunları anlatmaya sıra gelmedi. Bundan 20 yıl ön­ce, polis kriminal laboratuvarlarından sonuçların çıkması biraz uzun sürüyordu.





Ottawa-İstanbul-New York


22 Nisan 1988 Cuma. Tevfik, Kanada'nın Ottawa kentindeki Türk Konsolosluğu'nda, süresi dolan pasaportunu uzattı. Ottawa Uluslararası Havalimanı'ndan İstanbul'a bir bilet aldı.

23 Nisan 1988 Cumartesi. Refik, ödünç aldığı otomobili pat­ronuna iade etti. Ne amaçla aldığını söylemedi.

25 Nisan 1988 Pazartesi. Bridgeport polisi, Noble Caddesi'nde, park edilmiş durumda, plakaları sökülmüş bir Mitsubishi otomobil buldu. Şasi numarasından Tevfik'in aracı ol­duğunu saptadı. Evden delil toplayan ekip, otomobili de aradı.

30 Haziran 1988 Perşembe. Tevfik, İstanbul'dan New York'a döndü ve bir lokantada çalışmaya başladı.

26 Şubat 1989 Pazar. Federal Soruşturma Bürosu FBI, Tevfik'i tutukladı. Üzerinden ikisi Steve Martin, biri Abdullah Kayaalp adma düzenlenmiş üç sahte kimlik çıktı.





Eğilin ve yanağınızı halıya dayayın


Bu arada olanları, cinayetten 15 yıl kadar sonra Dr. Henry Lee'nin bana anlattığı şekilde aktarayım. "Özenle işlenmiş bir ci­nayetti, çok temiz. Ev sabun kokuyordu. Duvardan duvara bir halı vardı. Şampuanla yeni silinmiş gibiydi. Bir yerinin rengi da­ha açık gibi geldi. Dokundum, nemliydi. 'Eğilin, yanağınızı halıya dayayın' dedim. On dört polis yere yattı. 'Haklısın patron, ıslak' dediler. Bazı kimyasal testler yaptık. Halıya kan damladığı mu­hakkaktı. Halıyı kestik. Altında ne bulduk, tahmin et bakalım. Bir kan gölü. 1979'da bir makale yayımlamıştım. Yerdeki kan mikta­rından, ne kadar kan aktığının hesabıyla ilgiliydi. Burada çok işi­me yaradı. Yaptığım hesaba göre, iki litre kadar kan akmış olma­lıydı. Kanının neredeyse yansını kaybeden biri, mutlaka ölmüş­tür. Tevfik yargılanmaya başladığında, ceset hâlâ ortada yoktu. Jüriyi, ceset olmadığı halde, kadını kasten öldürdüğüne ikna ede­bildik."

Olay yeri inceleme ekibi, oturma odasındaki televizyon ek­ranında, bir fotoğraf çerçevesinin üzerinde, radyatör petekleri­nin arasında, duvar bölme üzerinde, garaj kapısında, garaj lam­basını açma-kapama düğmesinin kenarında, toplam iki yüze ya­kın kandamlası bulaşığına rastladı. Henry Lee'ye göre bunlar, ci­nayet sırasında sıçrayan kan lekeleri değil, halıya akmış kanı te­mizlemek amacıyla kullanılan mekanik bir gerecin etrafa sıçrattı­ğı kandı. Deterjanla öylesine karışmışlardı ki, insan kanı oldukları saptanabiliyordu ama kan grubu tayin edilemiyordu. "Neyle öl­dürülmüş olduğunu bilemem" diyecekti Dr. Lee, "Bıçak da olabi­lir, mermi de. Şu muhakkak ki, büyükçe bir damar kesilmiş, yok­sa bu kadar çok kan akmazdı."

Altına kan geçmiş ama pek temiz görünen halının üzerinde saç tellerine de rastladılar. Polis kriminalde çalışan, hem kimya, hem de biyoloji lisansı yapmış, daha sonraki yıllarda adli bilimler ve hukuk doktorasını da tamamlayacak ve müdür yardımcılığına yükselecek Elaine Pagliaro bunları, kayıp genç kadının evinden getirilen fırçasına takılmış saç telleriyle karşılaştıracak ve ikisi­nin ona ait olduğunu söyleyecekti.





Ceset olmadan mahkûmiyet


Refik'in yatak odasında, dolu vaziyette Sauer 9 milimetre ta­banca, dolu .38 kalibrelik kısa namlulu toplu tabanca, değişik ka­librede mermiler, 45 kalibrelik Colt kabzası bulundu.

Tevfik'in otomobilinin direksiyonunda, içi kırmızı boyalı baga­jının tabanında ve yan taraflarında, ayrıca bagajdaki mavi renk­li krikoda kan lekeleri ve sabunla silinmiş kan bulaşıklarına rastlandı. Arka tamponda kana benzer lekeler görüldü. O tarih­te, Amerika'da DNA analizi yapan sadece üç laboratuvar vardı. Bunlardan Cellmark şirketi, otomobildeki kan lekeleriyle, Carla

Almeida'nın anne ve babasından alınan kan örneklerini incele­di ve onların kızı olabileceği sonucuna vardı. Bir diğer ilginç bul­gu, bagajdaki iki santim uzunluğunda, 1.5 santim enindeki delik­ti. Deliğin çevresi kanlıydı. Kanın grubu, kaybolan kadının kan grubunu tutuyordu. Ayrıca deliğin içinde mavi bir boya vardı ve krikonun boyasıyla aynı kimyasal özelliklere sahipti. Krikonun üzerine de bagajın kırmızı boyası çıkmıştı. Deliğin, krikoyla genişletildiği apaçık ortadaydı da, deliğin neyle açıldığını anlamala­rı mümkün olamadı. Tevfık'lerin evini çevreleyen 20 kilometrelik daire içinde ne kadının cesedi, ne de bir parçası bulunabildi.





Tekrar yargılanıyor


Tevfik'in ilk yargılaması 1992 Martı'nda sonlandı. Ortada hâlâ ne ceset, ne de silah vardı. İddia makamı kadını evinin oturma odasında öldürdüğünü, cinayeti örtbas etmek için "olağanüstü" önlemler aldığını, delilleri ortadan kaldırdığını ileri sürdü ve jü­ri, ikinci derecede kanıtlarla Carla Almeida'yı kasten öldürdüğü­ne karar verdi. Avukat John Gulash, delillerin yetersizliği ve kas­tın kanıtlanamadığını öne sürerek karara itiraz etti ve itirazı ka­bul edildi.

28 Temmuz 1992'de, yani cinayetten dört yıl sonra Tevfik'in evinden 120 kilometre kadar uzakta oturan John Stoffan polisi aradı ve evinin arkasındaki 15 hektarlık arazisinde, bir kafatası ile bazı kemik parçaları bulduğunu söyledi. Çam ağaçlarının al­tındaki 15 parça kemiğin, 20-30 yaşlarında beyaz ırktan bir kadı­na ait olduğu ve en az bir, en fazla beş yıl önce öldüğü saptandı. Göz çukurunun üzerindeki deliğin, mermi giriş deliği, kafatasının arkasındaki deliğin ise, aynı merminin çıkış deliği olduğu ortaya çıktı. Böyle bir yaramn onu hemen ya da en fazla birkaç dakikada öldürdüğü söylendi. Alt çenedeki dört nokta, Carla’nın diş heki­minin 1985'te çektiği röntgenle örtüşüyordu. Kemiklerin DNA'sı, evde bulunan kan ve Carla'nın anne ve babasının DNA'sıyla karşı­laştırıldı. Kalıntıların ona ait olduğu kesindi.

Savcı Jonathan Benedict, ilk yargılamadaki delillerine bu veri­leri de ekledi. Senaryosuna göre Tevfik, Carla'ya evde bir el ateş etmiş, daha sonra kardeşlerinin yardımıyla cesedi Mitsubishi'nin bagajına koymuş, bir el de orada ateş etmişti. Kanada'ya götü­ren diğer kardeşi Refik'ti. Evi, ailece temizlemişlerdi. 1994'te bir üst mahkemenin jürisi, bir kez daha, Tevfik'in kadını kasten öldürdüğüne karar verdi. Avukat John Gulash karara, adil bir yargılamanın olmadığı, kadının nerede ve nasıl öldürüldüğünün, ayrıca kastın kanıtlanamadığını, DNA analizlerinde kullanılan olasılık hesaplarının hatalı olduğunu öne sürerek yeniden itiraz etti. Jüriye "suçsuz" ve "kasten öldürme" arasında bir tercih yap­tırılmasının hukuka aykırı olduğunda ısrar etti. Yıllar süren hu­kuk savaşı, 29 Eylül 2004'te sonlandı ve sonuç değişmedi.

3.5 milyon nüfuslu Connecticut eyaletinin 18 cezaevinden bi­rinde, MacDougall-Walker'de, neredeyse 20 yıldır yatan ve dene­timli serbestlikten yararlanması söz konusu olmayacak 75019 sa­yılı mahkûm Tevfik salıverildiğinde, takvimler en erken 20 Mart 2031'i, en geç 8 Nisan 2040'ı gösteriyor olacak.





Affet bizi Hirasawa! Seni 40 yıl asamadık


Omzunda büyükçe çantayla bir adam Teikoku Ginko Bankası'nın Shiinamachi Şubesi'nin yan kapısını çaldığında saat öğleden sonra üç sularıydı. "Kusura bakmayın" dedi gö­revli, "az sonra kapatıyoruz." "Banka işlemleri için gelmedim, müdürle görüşeceğim."

Pazıbantında "Sağlık Bakanlığı Halk Sağlığı Bölümü" yazı­yordu. 155-160 santim boyunda, 45-50 yaşlarındaydı. Kısa saç­lı, açık tenliydi. Yanağında lekeler vardı. Japoncayı Tokyo leh­çesiyle konuşmuyordu. Onu görüp de sağ kalanlar böyle anlattı.

Ellerinde birer çay fincanı, bakanlık yetkilisinin karşısına dizil­miş 16 kişiydiler. 13 memur, bir müşteri, müdür Joshida Tekejiro ve bir de müdürün küçük oğlu. "Adım, Dr. Jamaguchi Jiro" de­mişti adam kartvizitini uzatırken, "Dizanteri salgını çıktı. Size de bulaşmış olabilir. İlaç almanız gerekiyor. Diş minelerine zarar ve­riyor, nasıl yutulacağım göstereceğim."

Ocak ayının 26'sıydı. Yıllardan 1948. Savaş yeni bitmişti. Salgın hastalıktan daha doğal ne olabilirdi ki. Japonya yenilmiş, Amerikalılar Tokyo'yu işgal etmişti. Dr. Jiro, ilacın merkez ko­mutanlığından verildiğini söylemişti, yani Douglas MacArthur'un makamından ve müdür hiçbir şeyden kuşkulanmamıştı.





Dilinizi çıkartın ve yutun


Dr. Jiro, çantasından metal bir kutu, kutudan İngilizce "1. İlaç" ve "2. İlaç" yazılı iki şişe çıkarttı. Elindeki damlalığı birincisine daldırdı. Sonra dilini olabildiğince dışarı uzattı, başını olabildi­ğince geriye yatırıp sıvıyı boğazından aşağıya damlattı. "Şimdi sı­ra sizde" dedi. "Saat tutacağım, tam bir dakika sonra bir porsi­yon daha yutacaksınız." Herkesin fincanına, aynı kavanozdan, ay­nı damlalıkla, aynı miktarda sıvı dağıttı. Herkes dilini olabildiğin­ce dışarı çıkarttı, kafasını geriye yatırdı, fincandakini boğazından aşağıya yuvarlayıverdi. Doktor ikinci şişeyi açtı, yine fincanlara dağıttı. Saatine baktı. "Tamam" dedi, "Yutun." Hepsi dilini tekrar olabildiğince dışarı çıkarttı, başını geriye yatırdı ve yine yuttu.

Aslında dizanteri salgını yoktu, adamın adı Jiro değildi. Bankayı soymaya gelmemişti. Bir bankodaki az miktar parayı alıp gidecekti. Hadi bunlar neyse de, yutturduğu sıvı ilaç değildi. Nereden mi biliyoruz? Çünkü küçük çocuk da dahil olmak üzere 10'u hemen oracıkta, ikisi hastanede ölecek, dördü yaşayacak ve az önce okuduklarınızı anlatacak ve Japon polisi tarihinin ilk ro­bot resmini çizecekti.





Polis müdürünün ihmali


Ertesi sabah, Yasuda Bankası Ebara Şubesi'nin Müdürü Watanabe Toshio gazeteleri okudu, "Ucuz atlatmışız" diye dü­şündü. Üç ay önce, robot resimdeki gibi biri şubeye gelmiş, "Bakanlık gönderdi. Dizanteri salgım var, çalışanlara ilaç vermeli­yim" demişti. "Hepimizi uyutup bankayı soymasın sakın" diyerek bir memuru karakola göndermişti. Polis Ryuzo, adamın Sağlık Bakanlığı'ndan geldiğine ikna olmuş, çay fincanlarına damlalık­la dağıttığını, dillerini alabildiğine dışarı çıkartarak içmişlerdi. Müdürün o sabah okuduklarıyla kendi bankasında olanlar ara­sındaki fark, adamın katvizitinde Dr. Jamaguchi Jiro değil de, Dr. Matsui Shigeru yazmasıydı. Elbette, bir önemli fark daha vardı: Ebara şubesinde ölen olmamıştı.

Polis memuru Ryuzo olanları amiri Tameo'ya anlatmış, kartvi­ziti teslim etmiş ve adamı tarif etmişti. Tameo, Sağlık Bakanlığı'nı aramış, Tokyo'nun 300 kilometre kuzeyindeki Sendai müdür­lüğünde görevli bir "Dr. Matsui Shigeru" olduğunu öğrenmiş­ti. Ancak bankaya gelen o değildi. Bir kere, gerçek Matsui o gün Sendai'deydi. Ayrıca, tarif edilen adamla uzak yakın ilgisi yoktu. Tabii, dizanteri salgını da yoktu. Ne yazık ki amir Tameo bunları önemsemedi ve Tokyo, ilaç dağıtan katile karşı uyarılamadı.

Aslında esrarengiz adam Mitsubishi Bankası'na da giderek "Adım, Dr. Jamaguchi Jiro, dizanteri çıktı" masalım uydurmuştu. Orada, dil çıkartma faslı olmamış, "mikropları öldürüyorum" diye­rek sağa sola bir sıvı püskürtmekle yetinmişti. Katilin mikropları de­ğil, insanları öldürmek için deney yaptığının kimse farkında değildi.





Otopsi raporlarındaki çelişki


"Çay fincanları ile cesetlerin altısını Tokyo Üniversitesi'ne, altısı­nı Keio'ya gönderelim" dedi savcı, "Bakalım neyle zehirlenmişler." Vakıf üniversitesi Keio'nun sonuçları çabuk geldi. "Ölüm ne­deni: Aseton siyanohidrin." Devlet üniversitesi Tokyo, rapo­runu birkaç ay sonra açıkladı. "Ölüm nedeni: Potasyum si­yanür." Savcı, bu çelişkinin giderilmesini istemedi ve Tokyo Üniversitesi'nin sonuçlarına itibar etti. 26 Haziran 1948'de po­lis İşgal Kuvvetleri Komutanlığı'na bir bilgi notu gönderdi. "Doktor, dişhekimi, eczacı olabilir. Belki, savaşta askeri hasta­nede ya da laboratuvarda çalışmıştır. Bulaşıcı hastalıklar ko­nusunda bilgili. Zehrin öldürücü dozunu biliyor. Laboratuvarda kullanılan 'komagome' tipi damlalığı var. Çantası askeri ta­bip çantalarına benziyor. İşgal kuvvetleriyle bağlantısı olabilir. Yasuda Bankası'nda verdiği kartvizit, Sağlık Bakanlığı'nda gö­revli Dr. Matsui Shigeru'ya ait. Doktorla kartvizit değiş tokuşunda bulunanların ifadesini alıyoruz."





Kartviziti kaybeden adam


Soruşturmayı yürüten komiser muavini İgii Tamegoro, Matsui'nin "kartvizitimi verdim" dediği yaklaşık 80 kişiy­le görüştü. Pek çoğu, doktorun kartvizitini hâlâ saklıyordu. Bulamayanlardan biri, orta boylu, orta yaşlıydı. "Cüzdanım çalın­dı" dedi, "Sanırım kartvizit onun içindeydi". 26 Ocak günü nerele­re gittiğini anlattı, hatta bir Amerikalı askeri tanık gösterdi.

Polisin işgal kuvvetlerine gönderdiği, katilin mesleğine ve geçmişme ilişkin olası özellikleri taşımayan, ancak Dr. Matsui Shigeru'nun kartvizitini bulamadığı ve evinde ele geçen bir mik­tar paranın menşeini hatırlamadığı için şüphe çeken bu adam, ci­nayetlerden yedi ay sonra, 21 Ağustos 1948'de tutuklandı. Görgü tanıkları, onun için önce "Katil olabilir" dedi, daha sonra da "Odur" dendi.

35 günde 62 kez sorgulandı. 56 yaşında olmasına rağmen, geç­mişindeki bazı önemli olayları hatırlamıyor, zaman zaman çeliş­kili şeyler söylüyordu. Tanık gösterdiği Amerikalı asker buluna­mıyordu. 27 Eylül'de gazeteler cinayetleri üstlendiğini ve üç say­falık ifadesinin her sayfasını imzaladığını yazdılar. Adı, Hirasawa Sadamichi'ydi, "Ufukların Ressamı" olarak tanınan, İmparatorluk Akademisi üyesi ünlü bir sanatçı.

Komiser muavini İgii Tamegoro terfi etti, Polis Akademisi'ne tayin oldu, üç yıl sonra cinayet masasına geri döndü, 1964'te emekliye ayrıldı ve Teikoku Ginko Bankası'ndaki cinayetleri çöz­düğünden, başarılı polis antolojilerinde yer aldı.





Bir türlü asılamayan ressam


Tokyo Bölge Mahkemesi, "Ben katil değilim, işkenceyle ikra­ra zorlandım" diyen ressamı, 24 Temmuz 1950'de ölüme mahkûm etti. Tokyo Yüksek Mahkemesi kararı onayladı. Art arda temyiz başvuruları reddedildi ve ressam yılda ortalama 30-35 tablo yapa­rak ölümü beklemeye başladı.

İnfazın gerçekleşmesi için adalet bakanının onayı gerekiyordu. Yıllar geçti, bakanlar değişti, pek çok kişi idam edildi, ama ressa­mın infazım onaylayan çıkmadı. Avukatlarından ilki eceliyle öldü, ardından ikincisi, sonra üçüncüsü. Ressam hâlâ hapisteydi, hâlâ masum olduğunu iddia ediyordu ve hâlâ asılmayı bekliyordu.

7 Kasım 1985'te, yüksek güvenlikli Hachioji Hastanesi'nde, prostat ameliyatı sonrası avukatına "Yedi yıl sonra 100 yaşında olacağım. Belki o zaman salıverirler. 15-20 yaşında bir kızla evle­nirim. 125 yaşma kadar yaşarım, onunla 25 yıl geçiririm" diyecek kadar hayata bağlı olduğu söylenir.

Hirasawa, 10 Mayıs 1987'de, 37 yıl asılmayı bekledikten son­ra 95 yaşında zatürreeden öldü. Cesedi eğitimlerde kullanıl­mak üzere Tokyo Üniversitesi'ne gönderildi. 2000 yılında, beyni hariç bütün organları ailesine teslim edildi. 2003'te, son avuka­tı Prof. Nabuyoshi Araki 19. kez temyize başvurdu. Öldüğünde, Başbakan Yasuhiro Nakasone "Başsağlığı dilerim" demişti. "Huzur içinde yatması için dua ediyorum." Masumiyetine inanan binlerce kişi başbakanın duasını yeterli bulmadı, devletin "par­don" demesini bekledi ve beklemeyi sürdürüyor.





Hafıza kaybı kuduz aşısından


İddianame büyük ölçüde Hirasawa'nin hep reddettiği, polisteki ikrarına dayanmaktaydı. Savunma tarafı, suçu işkence altında ka­bul ettiğini ileri sürdü. Çelişkili beyanlarının, 30'lu yaşlarda, köpe­ğinin onu ısırması üzerine yapılan kuduz aşısının beyninde bıraktı­ğı kusurdan kaynaklandığı iddia edildi, ancak kanıtlanamadı.

Duruşma sırasında, Tokyo Üniversitesi'nden psikiyatri profe­sörü Yushi Ushimura, ressamın beyin fonksiyonlarında bozuk­luk olmadığı, öğrencileri nöropatolog Shiraki ve psikiyatri uzma­nı Akimoto ise hasta olabileceği yönünde tanıklık etmişti. Her üç doktor, gerçeğin sadece ressamın beyninin incelenmesiyle an­laşılacağını biliyordu. Asistanlarına "Ondan önce ölürsek, bey­nini mutlaka inceleyin" diye vasiyet ettiler. Nitekim her üçü de ressamdan önce öldü. Cinayetlerden 59, ressamın ölümünden 20 yıl sonra, Tokyo Üniversitesi Psikiyatri Enstitüsü Araştırma Merkezi'nin başkanı Dr. Kenji Ikeda ressamın kavanozda koru­nan beynini inceledi ve Hirasawa’nın çelişkili ifadelerinin ve hafı­za kaybının kuduz aşısına bağlı olabileceği sonucuna vardı.





Bir komplo teorisi


Soruşturmanın en can alıcı noktası Keio Üniversitesi'nin ölüm­leri aseton siyanohidrin'e, Tokyo'nun ise potasyum siyanür'e bağ­laması ve savcılığın ikincisine itibar etmesidir. Halbuki polis, ase­ton siyanohidrinin izini sürmüş ve kolayca ulaşılabilecek potas­yum siyanürden farklı olarak, sadece Japon ordu birliklerinin elin­de bulunduğunu saptamıştı. Nitekim, Teikoku cinayetleri çerçe­vesinde, Mançurya'daki 731. birliğin komutanı Dr. Shiro Ishii ve Narjing'teki 1644. birlikten Shigeo Ban’ın ifadesini aldılar. Her iki­si, aseton siyanohidrin'in 1934'te bir kimyasal silah olarak sentezlendiğini, insan deneylerinde kullanıldığım anlattı. Buna rağmen anılan birliklerle banka cinayetleri arasında bir bağlantı kurulmadı.

Yıllar sonra, onbinlerce esirin deneylerde kullanılmasına tıp fa­kültelerinin katkıda bulunduğu, Amerikalıların Dr. Shiro Ishii ve diğer üst düzey yetkililere, insan deneyi sonuçlarını kendilerine teslim etmeleri karşılığında, savaş suçlusu olarak yargılanmama güvencesi verdiği ortaya çıktı. (Bkz. S. Atasoy, "Mançurya'daki 731. Birlik", Bu Ayak İzi Senin Dr. Watson, Doğan Kitap).

Bütün bu bilgiler ışığında, Tokyo ve Keido üniversiteleri otop­si raporlarının neden farklı olduğu, savcının neden Tokyo'nun so­nucunu tercih ettiği anlaşılabilir. Savcının bu noktaya kendisi­nin mi geldiği yoksa işgal kuvvetlerinin baskısıyla mı örtbas etti­ği hâlâ tartışılıyor.

Tabii bir de zehrin gerçekten potasyum siyanür, katilin gerçek­ten ressam Hirasawa olma ihtimali var ki, çözümü sadece çay fincanlarının analiziyle mümkün. Ne yazık ki, deneylerden sonra iyice yıkandıkları kayıtlı.





Romeo'dan Fa'afafine'lere


O sıralar, mesleki deformasyonun doruğundayım anlaşılan. Yekta Kara'nın sahneye koyduğu, Bellini'nin Kapuletler ve Montegüler operasını izlerken bile, aklıma olmadık şeyler geliyor ve hüzünleniyordum.

İtalya'nın Verona kentinde, birbirine düşman iki ailenin çocuk­ları, Romeo ile Giulietta'nın, ölümleriyle sonlanan aşk öyküsünü anlatan Kapuletler ve Montegüler için, İstanbul Devlet Opera ve Balesi'nin Müdürü ve Sanat Yönetmeni Suat Arıkan, "Günümüzde yaşanmaya devam eden töre cinayetlerine son verilmesi umuduy­la, aşkın evrenselliğini Bellini'nin olağanüstü güzel müziği aracı­lığıyla haykırmak istiyoruz" demişti. Nitekim, haykırdılar da. Bu önemli mesajın, olabildiğince geniş kitlelere ulaşmasım dilerim.

Sicilyalı besteci Bellini, genç ve güzel Giulietta'nın kalbini çelebilen erkeğin, içinde bulunduğu maço topluluktan ne denli farklı­laştığım vurgulayabilmek amacıyla, Romeo'yu erkek elbiseleri gi­yen bir kadının canlandırmasını istemiş. 1830'da, Venedik'in La Fenice Tiyatrosu'ndaki ilk gösteriminde Romeo rolünü, 19. yüzyı­lın divalarından Giuditta Grisi üstlenmiş.

25 Mart 2008 Salı gecesinin Romeo'su, Aylin Ateş'ti. Ünlü mezzo­sopranomuzun, başvurulan kaba kuvveti, düşman aileler arasında­ki güç gösterisini öne çıkartmak üzere, Leonardo DiCaprio'nun oy­nadığı 1996 Amerikan yapımı Romeo + Juliet adlı sinema filmine benzer "mafya" ortamındaki performansı, mükemmeldi.

Erkek giysileri içinde bir kadın bana yabancı olmadığı gibi, dü­şünmesi de keyif verir. Çok yaramaz bir öğrenci olarak tanınan Annem, uzun, dalgalı, sarı saçlarım kasketin içine toplayıp, baba­sının elbisesini giyip kravat takarak okula gitmeye kalkınca, kar­ga tulumba müdürün karşısına nasıl çıkarıldığını anlatır dururdu. Buna karşılık, kadın elbisesi giyen erkek bana hep, varlıkların­dan, yıllar önce katıldığım "kültürlerarası hoşgörü" eğitiminde, Fijili bir meslektaş sayesinde haberdar olduğum, fa'afafine'leri hatırlatır ve çok hüzünlenirim.





Kadına benzemek suç


Samoa, Güney Pasifik Okyanusu'nda, Hawaii Adaları ile Yeni Zelanda arasındaki bölgenin hemen hemen ortasında, iki büyük, çokça küçük ada üzerine kurulu, yaklaşık 200 bin nüfuslu, de­mokrasiyle yönetilen bir ülke.

Samoa dilindeki "fa'a"nın Türkçe karşılığı, "gibi" ya da "ben­zer". "Fafine" ise, "kadın" demek. Buna göre "fa'afafine"nin anla­mı, "kadına benzer" ya da "kadın gibi".

Samoa'nın güneyinde, 169 adet irili ufaklı adada hüküm sü­ren Tonga Krallığı'nda, kadına benzeyenlere, "fakaleiti" deniyor. Tahiti Adası'nın da bulunduğu Fransız Polinezyası'nda ise, karşı­lığı "rae rae" ya da "mahu". Kısacası, kadına benzeyen, kadın elbi­seleri giyen, kadın gibi davranan erkekler, dünyanın bu coğrafya­sının bir gerçeği.

Samoa'nın 1961 tarihli Ceza Yasası'na göre, erkeğin fa'afafine olması suç. Gerçi, bugüne dek hiç mahkûm olan yok ama, yasa, altı aya varan hapis ve yaklaşık 250 YTL'lik para cezası öngörü­yor. Samoa Observer gazetesini okuma fırsatı bulanlar, zaman za­man onlarla ilgili haberlerin çıktığını görürler. Fa'afafine'liğin ge­leneksel bir uygulama olduğu ve suç olmaktan çıkartılması ge­rektiği ya da Fa'afafine Birliği'nin Başkanı Roger Stanley'in bun­dan birkaç ay önceki, "Sakın, geleneklerimizin sadece kadınla­ra uygun gördüğü dövmelere rağbet etmeyin. Hele bacaklarını­za ‘ınalu' yaptırmayın. Onlar kutsaldır, sizi de, dövmeciyi de öldü­ren çıkabilir. Kadın olduğunuzu düşünebilirsiniz, ama değilsiniz," şeklindeki uyarıları gibi.





Kadınlar, erkekler ve aradakiler


Fa'afafine'ler, biyolojik açıdan erkek olan, ancak değişik bi­çim ve ölçüde kadınsı davranışları bulunan Samoalılar. Kimi, ka­dın gibi giyinirken, bu durum hepsi için geçerli değil. Çoğu, er­keklerle birlikte olduğu halde, toplum onları "eşcinsel" değil, sa­dece "kadınsı" görüyor. Kimi, kadına daha fazla benzeyebilmek amacıyla, bedeninde bazı cerrahi değişiklikler yaptırsa da, ne bu işlemleri uygulatanlar, ne de çevresi onlara "transseksüel" diyor.

Samoalı ailelerin yüzyıllardır erkek çocuklarından birini te­mizlik, bulaşık, yemek pişirme gibi ev işlerinde ve çocuk ba­kımında kullanması ve onlara küçük yaştan itibaren kız el­biseleri giydirmesi yaygın bir adettir. Aileleri bu davranışa, doğan kız çocuklarının sayısının, erkeklerden daha az olması­nın zorladığı sanılır. Kısacası, kadın elbisesi giyerek dolaşmanın, fa'afafine'lerin büyük bir bölümünün kendi tercihi değil, aileleri­nin onlara biçtiği bir kader olduğu söylenir.

Kendilerini kadın ile erkek arasında bir yerde bulan ergenlik çağma girmiş çocukların, yaşamlarım genellikle kadın rolünü be­nimseyerek sürdürmeleri, cinsel partnerlerini erkekler arasından seçmeleri buna bağlanır. Toplumun onları benimsemesinin, hatta böylesi büyük bir fedakarlık nedeniyle saygıyla karşılamasının al­tında, bu geleneğin yattığı kabul edilir.

Kanadalı psikolog Paul L. Vasey, ailelerin kız çocuğu şeklin­de yetiştireceği erkek çocuğu nasıl seçtiklerini sorgulamış ve bu amaçla çok sayıda fa'afafine ile görüşmüş. 2007'de yayımlanan araştırmasında, çocuk seçiminin rastlantısal olmadığım, ev işleri­ni yapacak kız eksikliğinden kaynaklanmadığını, zaten "kız gibi" davranışlar sergileyen erkek çocuğun fa'afafıne'ye dönüştürüldü­ğünü kaydediyor. Benzer sonuçlara ulaşan başka araştırıcılar da var. O zaman, bir erkeğin fa'afafine olması, acımasız ailesinin ona biçtiği bir rol değil, zaten kendinde var olan biyolojik bir özelli­ğin farkedilerek, bastırılmak yerine, kabullenilmesinden ibaret. Böylelikle eşcinselliğin kişisel bir tercih değil, genetik temelli ol­duğu bir kez daha kanıtlanıyor.





Gay cennetine dönüşmek istemiyorlar


Ne yazık ki Batı dünyası, fa'afafine'leri fark ettiğinde, onla­rın Samoa kültürünün bir parçası olduğunu algılayamadı, Pasifik Okyanusu'nun bu bölgesini bir "gay cenneti" olarak pazarladı ve onları bir yandan ciddi bir kimlik bunalımına, diğer yandan cin­sel yolla bulaşan pek çok hastalığın kucağına itti. Fa'afafine'lerin, giderek Samoa turizminin odağı haline geldiğini gören ve yozlaşmanın önüne geçmek isteyen hükümet, onlara karşı geleneksel hoşgörüsünü, en azından Batılılara karşı rafa kaldırmak, erkek­lerin, karşısındakileri kadınmış gibi aldatmalarını suç saymak ve iki erkek arasındaki ilişkiyi yasaklamak zorunda kaldı.

Şehirleşmeyle birlikte fa'afafineler, kendilerini gecenin karan­lığında, kulüp ve barların sahnelerinde buldu. Samoa'nın yetiştir­diği en başarılı fa'afafine'si Cindy'ye özenerek, hindistancevizi ka­buğundan sutyenleri, göbeklerini ortada bırakan ottan yapılmış etekleri, uzun siyah perukları ve tek kulağın üstüne tutturulan çiçeklerle, Avrupalı ve Amerikalı erkeklere, görmek istedikleri Pasifik cennetini sundular. Ekonomik zorluklar nedeniyle ülke­sini terk ederek Avustralya ve Yeni Zelanda'ya göç edenlerin bir bölümü seks endüstrisine katıldı, bir bölümü eşcinsellerin hakla­rını savunmak, HIV ve AİDS ile mücadele etmek için aktivist ol­du. Yedi milyar nüfuslu dünyada, sayıları okyanusta damla kadar olsa da, antropolog, sosyolog, psikolog ve tabii genetikçilerin ilgi odağı olmayı sürdürüyorlar.





Samoa dövmeleri


Dövme meraklıları, Samoa kadın ve erkeklerinin bedenleri­ni süsleyen ve her biri sanat eseri değerindeki dövmeleri iyi bi­lir. Avrupalılar, Samoa kadınlarını ilk kez 1722'de gördü. Üç Hollanda gemisine komuta eden Kaptan Jacob Roggewein, ka­dınların bacaklarının dövmeli olduğunu anlamamış, seyir defteri­ne "Dizlerinden ayak bileklerine kadar olan kısını, olağanüstü gü­zellikte ipek pantolonlarla örtüyorlar" diye yazmıştı.

Batılılar, bu ilk karşılaşmadan 180 yıl sonra, Samoalıların cin­sel organları da dahil olmak üzere, vücutlarının her yerini döv­melerle süslediklerini, ancak her birinin ne zaman, nasıl yapıla­cağının sıkı kuralları olduğunu, dövmesiz erkeğe kız verilme­diğini, yıllarca bu adaların dili, kültürü ve doğasını inceleyen Alman hekim ve antropolog Augustin Kramer sayesinde öğren­diler. Dövmelerin nasıl yapıldığını görmeleri için, bir çeyrek asır daha beklemeleri gerekecekti. Ta ki belgesel filmin öncülerinden Robert Flaherty'nin, Moana adlı filmini çektiği 1926'ya kadar.





Bellini, ünlü mezarlıkta değil


Ömrünün son yıllarını Paris'te, bir başka İtalyan beste­ci Rossini'ye komşu bir evde, Chopin, Victor Hugo, Franz Liszt, George Sand gibi zamanın ünlü düşünür ve bestecilerinin bu­lunduğu çevrelerde geçiren Vincenzo Bellini, mide ve bağır­sak sorunları nedeniyle inzivaya çekildiği Paris yakınlarında­ki Puteaux'daki evinde 23 Eylül 1835 günü tek başına öldü. Mesleğinin doruğunda ve henüz 33 yaşındaydı.

Paris Tıp Fakültesi'nden profesör A. Delmas, iki gün soma yap­tığı otopside, ölüm nedenini, kendisini terk eden dostlarının san­dığı gibi kolera değil, tedavi edilmeyen dizanteri yüzünden geli­şen karaciğer apsesi olarak kaydetti. 2 Ekim'de, Paris Invalides Kilisesi'ndeki cenaze törenine şiddetli yağmura rağmen çok sayıda müzisyen ve sanatçı katıldı. Tabutumu Paris Pere Lachaise Mezarlığı'na taşıyanların en önünde bir diğer italyan besteci, Rossini yer aldı. Bugün mezarlığı ziyaret ederseniz, 11. adada, Chopin ve Cherubini ile birlikte Bellini'nin de yattığım zanneder­siniz. Turistik rehberlerde, mezarlığın tanıtım kitapçıklarında hep böyle kayıtlıdır, insan boyunu aşan mezar taşı orada ama, altında hiçbir şey yok. Sicilyalılar, sevgili bestecilerini Fransızların elinden kurtarmak ve kendi toprağma döndürmek için tam 41 yıl uğraşmış, 1876 yılında, bedeninden arta kalan ne varsa Catania'daki Sant Agata Katedrali'ne, kendisi için yapılan mermer lahide taşımıştı.





Parmak izi ve DNA bankaları AİHM'de yargılandı


2008 yılında milyonlarca kişi nefesini tutmuş Avrupa İnsan Hakları Mahkemesi'nin bir kararını bekliyordu. Karar, başvu­ranların aleyhine çıkarsa polisler ve jandarmalar, lehine çıkar­sa siviller çok sevinecekti.

Henüz 12 yaşındaydı. 19 Ocak 2001'de tutuklandı. Hırsızlıkla suçlandı. Parmak izleri ve DNA için örnek alındı. Yargılandı. 14 Haziran'da beraat etti. Yaşı küçük olduğundan, adının sadece baş harfini biliyoruz: S.

S. ile aynı kentte yaşayan bir başkası, Michael Marper, 38 ya­şındaydı. Eski kız arkadaşıyla kavga edince, 13 Mart 2001'de tu­tuklandı. Parmak izleri ve DNA örnekleri alındı. Birkaç ay sonra kız, şikâyetini geri aldı. Bir rastlantı eseri, S.'nin beraat ettiği gün, Bay Marper'in de davası düştü.

Hem S, hem de Bay Marper, Yorkshire polisine başvurarak, parmak izi ve DNA bilgilerinin veri tabanlarından silinmesini ta­lep ettiler. Polis, 1984 tarihli Polis ve Ceza Delilleri Yasası'na gö­re, bunları silmek zorunda olmadığını bildirince, idare mahke­mesine başvurdular. Mahkeme başvuruyu reddedince, temyize gittiler. Temyiz mahkemesi, bire karşı iki oyla, uygulamanın yü­rürlükteki İngiliz yasalarına aykırı olmadığından hareketle idare mahkemesinin görüşüne katıldı.

Bunun üzerine, S. ve Michael Marper, 16 Ağustos 2004'te, ay­rı ayrı, Avrupa İnsan Haklan Mahkemesi'ne (AİHM) başvurdular. Her ikisi, parmak izleri ve DNA profillerinin veri tabanlarından çıkartılmadığını, bu nedenle, halen yürütülen soruşturmalarda olay yerinden ya da mağdur üzerinden elde edilen DNA profilleri ile kendi bilgilerinin karşılaştırıldığını ve bilgilerinin, yürürlükte­ki yasalara göre, 100 yaşına ya da ölünceye kadar veritabanlarında kalacağım belirttiler. Bu bilgilerin ileride başka amaçlarla kul­lanılabileceğinden kaygı duyduklarını, beraat eden ya da şikâyet geri alındığı için davası düşen kişilere, şüpheli ya da hükümlü gibi davranılmaması gerektiğinden söz ettiler. Durumlarının, Avrupa İnsan Hakları Sözleşmesi'nin, özel hayata saygıyı düzen­leyen 8. maddesine ve ayrımcılığı yasaklayan 14. maddesine aykı­rı olduğunu iddia ettiler.

16 Ocak 2007'de, AİHM'nin, Andoralı başkanı Joseph Casadevall ve altı yargıçtan oluşan 4. Dairesi (Section) dosyala­rı birleştirilen her iki başvurunun kabulüne karar verdi. 27 Şubat 2008'de de, Fransız Jean-Paul Costa başkanlığında 17 yargıçtan oluşan Büyük Kurul (Grand Chamber), İngiliz hükümeti ile S. ve Michael Marper'in temsilcilerini dinledi. Büyük Kurul'un yılsonuna kadar karar vermesi bekleniyordu.

Eğer, parmak izi ve DNA bilgileri veri tabanlarından çıkartıl­mayan Sheffield'li iki İngiliz vatandaşı haklı bulunursa halen dün­yanın en eski, en geniş parmak izi ve DNA veritabanlarından ya­rarlanarak suçları aydınlatan ve elindeki verileri, az sonra oku­yacağınız biçimde katlamayı hedefleyen İngiliz polisi en az yarım milyon DNA profilini silmek zorunda kalacak ve bu yüzden canı çok, ama çok sıkılacaktı.

Böylesi bir gelişme sadece İngiliz polisini değil, 11 Eylül 2001'den sonraki terör korkusuyla, veritabanlarını onlarınkine benzer şekilde genişletmeyi, böylelikle İngilizlerin başarısını ya­kalamayı hedefleyen, dünyanın diğer güvenlik teşkilatlarını; ayrı­ca "İngilizler yetmez, gelen turistleri de bankalayalım" diyen de­neyimli temyiz yargıçlarından Lord Stephen Sedley gibilerini de, hayal kırıklığına uğratacaktı.





Futbol aşkı yakalattı


Nisan 2009 itibariyle, yüzde 21.5'inin henüz suçu kanıtlanma­mış ve mahkûmiyeti bulunmayan 4.6 milyon kayıtla, dünyanın en geniş DNA veri tabanına sahip İngiltere, bankasına her 45 sa­niyede yeni bir profil ekliyor. Polis, ulusal güvenlik, adalet sis­temi ve göçten sorumlu bakanlık, yani Home Office, Başbakan Tony Blair'in 2006 Nisanı'nda dile getirdiği "21. yüzyıl suçlulanyla, 20. yüzyıl yöntemleriyle savaşılamaz" görüşünün sıkı bir ta­kipçisi. Yetkililer, DNA bankalarının genişlemesini savunurken, "Hüküm giymemiş kişilere ait bilgiler sayesinde, 3 bin suç ay­dınlatıldı" diyor. Öte yandan, 99 bin 402 suç yerinden topladık­ları delilleri, ellerindeki DNA verileriyle karşılaştırarak, suçların yüzde 32.4'ünün failini elleriyle koymuşcasına buldular. Severek kullandıkları örneklerin başında, 18 yaşındaki model Sally Anne Bowman'in katili, aşçı Mark Dixie'nin bir rastlantı sonucu yaka­lanması geliyor.

25 Eylül 2005 gecesi, evinden birkaç metre uzaklıkta ölü bulu­nan genç, sarışın, güzel kadının üzerinden saldırgana ait biyolojik örnek, buradan da DNA profili elde edilmişti. Profil dokuz ay son­ra FIFA Dünya Kupası maçlarım seyrederken sıradan bir mahalle kavgasına karışan, bu nedenle DNA'sı alınan aşçı Mark Dixie'nin özelliklerini tuttu. Aşçı, "Ben öldürmedim. Zaten ölüydü, ben sa­dece cinsel ilişkiye girdim" şeklinde kendini savunmaya kalksa da, 22 Şubat 2008 günü ömür boyu hapse mahkûm edildi.

Bowman cinayetini soruşturmakla görevlendirilen polis müdü­rü Stuart Cundy, kararın verildiği gün basının karşısına çıktı ve pek çok kişinin paylaştığı bir hayali dile getirdi. "Her vatandaşı­mızın DNA bilgisinin yer aldığı Ulusal bir DNA bankamız olsay­dı, Sally Anne’ın katilini bulmak için 9 ay beklenmeyecektik, ada­let 2.5 yıl gecikmemiş olacaktı."

İzleyen günlerde pek çok bakan ve siyasetçi; polis müdürüyle aynı görüşte olduklarını, ancak herkesin DNA'sımn bankalanmasının hem pratik, hem de etik bazı sorunlar yaratacağı yönünde beyanatlar verdiler.

Aşçı'nın bankadaki DNA bilgisi sayesinde, sadece Sally Anne cinayetiyle bağlantısı ortaya çıkmadı. 1998'de çalışmaya gittiği Avustralya'da, Taylandlı bir kadını yaralayıp ırzına geçtiği, ayrıca 2001'de telefon kulübesindeki bir kadını seyrederek, kulübe dı­şında kendini tatmin edenin de o olduğu anlaşıldı.





Bankadaki bebek, olası mağdur


İngilizler, Daily Mail gazetesinin Bilgi Edinme Yasası çerçe­vesinde ele geçirdiği bir uygulamayı öğrenince fenalık geçirdi. Yorkshire polisi yedi aylık bir kız bebeğin DNA'sım bankalamıştı. Bebek bankadaki 10 yaşından küçük 47 çocuktan biriydi. Üstelik, 2007'de bankaya sokulanların 100 bini hiçbir suça karışmadıkla­rı halde DNA bilgileri ömürlerinin sonuna kadar orada kalacak olan 10-16 yaş arasında çocuklardı ve önemli bir bölümü beyaz ırktan olmayanlardı.

Sivil özgürlüklerin savunucu Liberty'nin başkanı Shami Chakrabarti "Çocukların DNA'sı ailelerin rızası olmadan alına­maz. Kim bilir anne babaları nasıl bir baskı gördü ki buna izin verdi. DNA insanın en değerli malzemesidir. Ondan ailenin kim olduğu bulunur, ne kadar yaşayacağın anlaşılır. Polisin, binlerce çocuğun bilgisini sonsuza kadar koruyacağına nasıl güvenece­ğiz?" diye sormaya başladı. Polis, kız bebeğin "olası mağdur" ola­rak görüldüğünü ve ailesinin bu çerçevede DNA'sının alınmasına razı geldiğini bildirdiyse de, pek yüreklere su serpemedi.

Liberty'nin avukattan suçsuz çocukların bankadaki kayıtlarının silinmesi için uğraşıyor. Ender de olsa başarılı olabiliyorlar. Örneğin duvara yazı yazdığı iddiasıyla tutuklanan, ancak daha son­ra hata yapıldığı anlaşılan 13 yaşındaki erkek çocuğun bilgilerini geçen sonbahar altı ay kadar uğraştıktan sonra sildirebilmişlerdi.





Azınlık Raporu gerçek oluyor


15 yıldan bu yana genişleyen DNA bankasında, neredeyse her 20 İngiliz'den birinin kaydı bulunuyor. Nüfusun siyah derili er­keklerinin yüzde 40'ı, Asyalıların yüzde 13'ü, beyazların yüzde 9'u, burada. Bankaya herkesi sokmak isteyenler etnik grupların asimetrik dağılımım kullanıyor, "Böylece herkese eşit davranmış oluruz" diyorlar.

Yasalar değişmezse kısa zamanda, bankadaki 10-18 yaş arasındakilerin sayısı 1.5 milyonu bulacak. Hele, 16 Mart 2008 gü­nü Scotland Yard Kriminal Laboratuvarının başkanı ve Polis Müdürleri Birliği ACPO'nun DNA konularındaki sözcüsü Gary Pugh'un bir beyanatı var ki, DNA bankalarının suçla mücadele­deki önemine inanmış benim gibi birisini bile çileden çıkartma­ya yetiyor.

Bay Pugh, yıllardır, "Suç Önleme ve Denetleme Stratejileri" başlıklı lisansüstü dersimde yer verdiğim, kriminolojinin iyi bi­linen "Çocukları suç işlemeye iten bazı risk faktörleri ve onları suç işlemekten alıkoyan bazı koruyucu faktörler vardır" savın­dan yola çıkıyor. Bir örnek verilecek olursa, çocuğun ailesin­de bir hükümlünün varlığı "risk", okuldaki başarısı ise "koru­yucu" faktördür ve bu nedenle babası, kardeşi vb. suç işlemiş çocuğun, okulda başarılı olabilmesi için gayret edilir. Ancak Pugh, riskli çocukların günün birinde mutlaka suç işleyeceğine inanıyor, onları daha beş yaşındayken saptamayı ve DNA'larını alarak bankalamayı öneriyor. Bu görüş, "Azınlık, Raporu ben­zeri bir bilim kurgu filminden sahneler" ya da "polis devleti­ne doğru dörtnala gidiş" şeklinde eleştirilse de, polis, zaten 2004'ten bu yana, 10 yaşından büyükleri tutukladığında DNA örneği alma yetkisine sahip. Pugh'un istediği, örnek alma yaşını beşe indirebilmek.





Altı yaşa parmak izi


Bu arada, "Geleceğin suçlusu, bugünün çocukları" diye yola çı­kanların sadece İngilizler olmadığını da hatırlatmakta fayda var. Örneğin 2008 yılı Şubat başında Avrupa Birliği, sınırlarından gi­ren ve çıkan altı yaşından büyük herkesin parmak izini inceleme­ye karar verdi. Alt sınırın daha da düşürülmemesinin tek nedeni eldeki teknolojinin yetersizliği.

Pugh'la hemen hemen aynı günlerde; çocuk, okul ve aileden sorumlu İngiliz Bakan Ed Balls, çocuk suçluluğunun aile içinde önlenmesi projelerine 218 milyon İngiliz liralık (540 milyon YTL) kaynak aktarılacağını bildirdi. Bu projeler, yaşlan 10'a kadar inen "potansiyel suçlu" çocukları olan yaklaşık 1000 aileyle birer "iyi hal" sözleşmesinin imzalanmasını kapsıyor.

Böylece her çocuğa, "ısrarcı ve inatçı" bir sosyal çalışmacı ta­yin edilecek. Çocukla ailesinin bağlarını güçlendirmeye çalışa­cak bu yetkili, gerektiğinde uyuşturucu bağımlılığının tedavisi ya da şiddet yönetimi için bir profesyonele başvuracak. Sözleşmede yer alan kısıtlamalara uymayan çocuklara mahkemelerden birer Anti Sosyal Davranış Emirnamesi (Anti Social Behaviour Order, ASBO) gönderilecek. Böylesi bir mahkeme emri için, bir öğret­menin, çocuğun devamsızlığından şikayeti ya da bir komşunun ihbarı yeterli. İngiliz yasaları, ASBO'da belirtilen yasakların ihla­line para cezası, beş yıla kadar hapis cezası veya bunların ikisinin birden verilmesine imkân tanıyor.





Top oynamak, otobüse binmek yasak


1989 tarihli Suç ve Düzensizlik Yasası'yla birlikte hayata geçen ve özellikle gençlerin suç işlemesini önleyeceği düşünülen Anti Sosyal Davranış Emirnamesi'nin ilk altı yılını değerlendiren bir parlamento komisyonu, ASBO gönderilenlerin yansının, eninde sonunda hapse düştüğünü, ASBO ile hareket ve davranışları kısıtlananların yüzde 39'unun 10-15, yüzde 38'inin 16-20 yaş aralığındaki çocuk ve gençler olduğunu açığa çıkardı. Rapor, ASBO ihlali yüzünden hapsedilen gençlerin bir çoğunun ASBO'ya yol açan anti sosyal davranışlarının, aslında hapis gerektirmeyecek bir kabahat olduğuna dikkat çekti.

Komisyon raporunda bazı uygulamalara da yer verdi. 13 yaşın­daki bir erkek çocuğa, sokakta top oynadığı için ASBO gönderil­miş, biri 10, diğeri 11 yaşında iki erkek kardeşin yanlarında bir üçüncü kişiyle sokakta dolaşması, bir motosiklete sürücü ya da yolcu olarak binmeleri, ders olmadığı zamanlarda herhangi bir okulun bahçe ya da binasına adım atmaları, bir ikamet ya da ti­carethaneye sahibinin izni olmadan girmeleri yasaklanmıştı. 17 yaşındaki Birminghamlının, otobüslerin üst katında yolculuk et­mesi, 13 yaşındaki bir çocuğun kızdığı kişilere "ot" demesi, yine ASBO konusu olmuştu.





AİHM kararını verdi


2008'in son günlerinde, Avrupa İnsan Haklan Mahkemesi, açık ve net biçimde, hüküm giymemiş kişilerin parmakizi ve DNA bil­gilerini bir veri tamamnda sonsuza kadar tutmanın insan haklarına aykın olduğuna karar verdi. 19 yargıcın oybirliği ile verdiği bu karar, hükümetlerin ellerindeki verilerin bir bölümünü (şüphe­li olduklarından parmak izi ve DNA'sı alınmış, ancak olayla ilgisi bulunmadığı anlaşılmış kişilerin bilgilerini) silmek zorunda oldu­ğunu ve Avrupa Konseyi'nin 47 üyesinden biri olan İngiltere'nin de buna uyması gerektiğini belirtti. Yazımın başında sözünü etti­ğim, hırsızlıkla suçlanan ama beraat eden küçük S. ve kız arkada­şıyla tartıştığı için tutuklanan, ancak kız şikâyetini geri alınca da­vası düşen Michael Marper'e 42 biner İngiliz Lirası tazminat ver­meye mahkûm etti.

Bununla birlikte AİHM, İngiltere'nin İskoçya örneğinin de izle­nebileceği sinyalini verdi.

İskoçya, bir cinsel ya da şiddet suçu olmadığı takdirde, beraat eden ya da soruşturmaya uğramayan kişilerin bilgisini bankasın­dan siliyor. Ancak silinceye dek üç yü bekleme izni var, yargıç kararıyla bu süreyi beş yıla uzatabiliyor.





İngiltere kararı uygulamıyor


İngiliz hükümeti küçük S. ile Michael Marper'e tazminatı öde­di ve AİHM kararını iç hukukuna nasıl yansıtacağını tartışmaya başladı. İzleyen yıl içinde onbinlerce kişiden daha parmak izi ve DNA alarak, veri tabanına ekledi. Sonunda hükümet, hükümlüle­rin DNA profillerini sonsuza dek tutmayı, cinsel ve şiddet suçla­n nedeniyle tutuklanan kişilerin bilgilerini 12 yıl soma, diğer suç­lardan tutuklanmış olanlarınkini 6 yıl sonra silmeye karar verdi. Tutuklanan, ancak suçlan sabit görülmeyen çocukların DNA bil­gisinin, 18 yaşma geldiklerinde silinmesi uygun görüldü. Konu sadece DNA açısından ele alındı, parmak izlerinin bankada kalış süresi hiç gündeme gelmedi, gerekli yasal düzenleme bir türlü ya­pılamadı. 2010 sonlarına gelindiğinde İngiltere'nin parmak izi ve DNA bankası, eskisi gibi bütün hızıyla büyümekteydi ve bilgilerin hiçbiri henüz silinmemişti.





İki birayla 0.51 promil alkol çıkmaz


Olağanüstü iş yoğunluğuma rağmen, gecemi gündüzüme ka­tarak ilgiyle okuyacağınızı umduğum bir cinayetin öyküsünü tamamlamaya çalışmaktaydım ki, 6 Mart 2008 Perşembe saba­hı, gazetelerde gördüğüm bir haber dikkatimi çekti.

Sabah gazetesinde, Rıdvan Tezel kardeşimin imzasını taşıyan "0.51 promil alkollü çıktı, ehliyeti gitti" başlığıyla verilen haberi okuyunca, kulaklarıma kadar sıcak bastı.

Kimin söylediğini bilmiyorum ama, haberin sondan ikinci satı­rında "İki bira içince 0.51 promil alkol çıktığı belirtildi" şeklinde bir cümle vardı. Önce, Tezel'i arayıp bunu kimin söylediğini öğ­renmeyi düşündüm. Soma vazgeçtim.

Cinayetle ilgili olarak topladığım ve çalışma odamın dört bir yanına yayılmış yüzlerce sayfa bilgi, belge, ses kaydı transkripti ve kriminal laboratuvar raporu ile onlarca otopsi ve olay yeri fo­toğrafını bir çırpıda topladım. Şu alkol meselesiyle ilgili görüşle­rimi kaleme almaya karar verdim. Benim gibi alkolle uzak yakın ilgisi olmayanlara, bir bilgisayar programcısının testereyle ufa­landığı korkunç bir olay yerine, güvenli sürüş yeteneğinin kaybı­nı konu alan tatsız bir yazı sunduğum için özür dilerim.





Alkolmetre sonucu kesin kanıt mı?


Övünmek gibi olmasın, Türkiye'de, solunum havasında al­kol ölçümünü, bundan 25 yıl kadar önce, Adli Tıp Kurumu'ndaki Kimya Dairesi'nde görevli ekibimle, ben başlattım. Önce Almanya'dan Drager, ardından İngiltere'den ithal edilen Lion marka gereçlerle donatılan ve İstanbul'da, Taksim Meydanı'nın orta yerine park etmiş bir minibüsteki kimyacılarımız uzunca bir süre, polislerin durdurduğu araç sürücülerine "Lütfen, derin bir nefes alın ve şu boruya üfleyin" dedi. Gerçi akciğer havasından yola çıkarak, kandaki alkolün düzeyi hakkında bir fikir elde edi­lebileceği 1950'lerden beri biliniyordu ama, trafik kontrollerinde kullanılabilecek, taşınabilir üfleme gereçleri henüz pek yeniydi.

O zamanlar, Türkiye'nin, her üflemede ayrı boru kullanacak parası yoktu. Ertesi güne lazım olan malzemeyi hazır etmek için, yardımcı personelimiz gece boyu kullanılmış plastik tüpleri yı­kar, dezenfekte eder, kurutur ve yeniden jelatinlerdi. Çok genç yaşta kaybettiğimiz, alkol ekiplerinden sorumlu Adli Tıp Kurumu Başkan Yardımcısı Doç. Dr. Ayhan Köseoğlu, her sabah o gün kullanılacak alkolmetreleri belli miktarda alkol buharı içeren standartlarla ayarlar, göreve gidecek uzmanlarımıza zimmetler­di. Birkaç yılda, bu hizmeti, tümüyle gerçek sahiplerine, polisle­re teslim ettik.





Üfleme sonuçları tartışması


Aradan geçen çeyrek yüzyılda, alkolmetrelerin ne zaman yan­lış yüksek, ne zaman düşük ölçüm yaptığıyla ilgili dünyada sa­yısız araştırma yayımlandı. Gereçlerin teknik özellikleri bu yön­de düzeltilmeye çalışıldı; sürücüden kaynaklanabilecek istemli ve istemsiz hatalar ve alkolmetrelerin bakım ve kalibrasyonu ko­nusunda polisler eğitildi, hekim, savcı ve yargıçlar bilgilendiril­di, hatta yasalar değiştirildi. Bu sıkıntılar yüzünden ülkeler, üfle­me sonuçlarını, kandaki alkol düzeyi hakkında fikir veren bir ön test olarak kabul edenler ve yargılamaya yeterli delil olarak ka­bul edenler şeklinde, ikiye ayrıldı.

Sayısız davada gereçler ve uygulamalar sorgulandı, "Üflemenin yapıldığı sırada, sürücünün kanındaki alkol yükselme aşamasın­da mı, yoksa atılma aşamasında mı?" ya da, "Şimdi şu kadar ama, iki saat önce kaçtı?" gibilerinden sorulara yanıt arandı. Bütün bu kargaşa, tek uzmanlığı alkolmetre sonuçlarıyla ilgili davalar olan hukuk bürolarına ve bilirkişilere yaradı.





Kazaların nedeni yalnızca alkol değil


ABD, Kanada, Fransa, Almanya, İtalya, Avustralya gibi tra­fik kazalarının yoğun olarak yaşandığı ülkelerdeki araştırmalar, ölümlü kazaların neredeyse üçte birinde, sürücülerin uluslarara­sı denetime tabi uyutucu, uyuşturucu ya da uyarıcı maddeleri içe­ren reçeteli ilaçların; esrar, ekstazi gibi yasadışı maddelerin, hat­ta basit nezle ve grip ilaçlarının etkisinde olduğunu gösteriyor.

Örneğin esrar, araç sürmek için gerekli dikkat ve konsant­rasyonun azalmasına yol açar. Mesafe, hız ve zaman duygusunu ortadan kaldırır. Bu nedenle, çarpışma riskini önemli ölçüde artı­rır ve görünüşte hiçbir bozukluk belirtisi olmamasına karşın, sür­me yeteneğini etkiler. Ekstazi gibi uyarıcılar, risk almayı ve sal­dırganlığı artırır ve sürücüler, güvenli şekilde araç süremeyecek kadar yorgun düşmelerine karşın araç sürmeye devam eder.

Toplumumuzun, sadece güvenli sürüş yeteneğini etkileyen or­gan hastalıkları hakkında değil, reçetesiz satılan nezle ve grip ilaçlan da dahil, pek çok ilacın ve yasadışı maddenin, trafik kaza­larının başta gelen nedenlerinden biri olduğu konusunda aydınla­tılması gerekiyor.





Güvenli sürüş yeteneği daha önemli


Daha 1990'ların ortasında, önemli olanın kanda alkol konsant­rasyonu değil, sürücünün güvenli araç sürme yeteneğini kaybe­dip kaybetmediğinin belirlenmesi olduğunu dile getirmeye baş­lamıştım. Amacım, Los Angeles polis teşkilatında görevli sevgili Thomas Page'in 1980'lerin ortasında başlattığı ve yerinde incele­diğim Madde Tanıma Uzmanlığı (Drug Recognition Expert, DRE) uygulamasını Türkiye'ye getirmekti.

Günümüzde, ABD'nin 37 eyaletinde, Kanada'da, İsveç, Norveç ve Güney Afrika'da, aynca Avustralya, Almanya ve İngiltere'deki DRE polisleri, sürücüye bazı testler uygulayarak, güvenli araç kullanıp kullanamayacağı hakkında bir fikir elde edebiliyor. Hatta ilaçları da kapsayacak biçimde, başlıca 7 grupta toplanan uyutucu-uyuşturucu-uyancı madde ya da maddelerin etkisi al­tında olabileceğini belirleyebiliyorlar. DRE polislerinin eğitimi, Uluslararası Polis Şefleri Birliği'nin teorik ve pratik ders progra­mı ve denetiminde yürütülüyor. Sertifikalandınlan polisler, belir­li aralıkla yeniden eğitiliyor, yeniden sınava sokuluyor ve sertifi­kalan yenileniyor.

Şimdi, İstanbul Yeditepe Üniversitesi'nde görevli Prof. Dr. Sedat Çöloğlu ile birlikte, MAT Uzmanlığı adını verdiğimiz prog­ramı tanıtmaya çalıştık. 2000 yılında, DSP İstanbul Milletvekili Ahmet Tan başkanlığındaki TBMM Trafik Güvenliği Araştırma Komisyonu'na anlattık. 2003'te düzenlediğimiz uluslararası bir kongreye, Tom Page ve ekibini davet ederek, polis teşkilatı men­suplarına konferanslar vermelerini sağladık.

Ne yazık ki, bu ucuz ve Türkiye'nin her noktasında hiçbir ge­reç kullanmadan, kan ya da idrar analizi yapmadan uygulana­bilecek tarama yöntemine sahip çıkan olmadı. Bu arada ben,

Tom Page'i tanıdığımla kaldım. Pek de fena olmadı, editörlüğü­nü yaptığı "Kötüye Kullanılan Maddelerin Adli Tıbbi Boyutu" ad­lı İngilizce kitaba, hukukçu Tanıl Başkan ile birlikte, Türkiye'deki karayolu trafiğiyle ilgili yasal düzenlemeleri ve kazalara alkol ile madde etkisini irdeleyen bir bölüm yazdık.





Erkekler kadınlardan, şişmanlar zayıflardan fazla içebilir


Gelelim, şu roman yazdıracak kadar ilginç cinayet öykümü bir tarafa bıraktıran, "İki şişe birayla kanda 0.51 promil alkol çıkar" meselesine. Tüketilen alkolün, kanda hangi değere, ne kadar sü­rede yükseleceği, ne hızda düşeceği, bu sırada insanın neleri ya­pıp yapamayacağı, içkinin niteliğine, alışkanlığa, kiloya, açlığa, içkiyle birlikte neyin, ne kadar yenilip içildiğine (yemek, su, ilaç, uyuşturucu gibi); içme hızına, birden fazla şişe, bardak ya da ka­deh içildiyse bunların art arda mı, yoksa aralıklarla mı içildiğine ve farklı içkiler olup olmadıklarına, ayrıca fiziksel aktiviteyle, ge­nel sağlık durumuna, cinsiyete ve daha birçok biyokimyasal ve genetik faktöre göre değişir. Kandaki alkol yükselirken, kişiden kişiye önemli farklılıklar gözlense de, genellikle 4 promil'in, yani yüzde 400 miligram'ın üzerine çıktığında, solunum durur.

Çok kaba bir hesapla, 50 kiloluk bir kadın, iki saatte iki şişe bi­ra içerse, kanındaki alkol, en fazla 0.59 promil'e kadar yükselir. Ama 80 kiloysa, bu sayı ancak 0.29 olur. (Demek ki neymiş, şişmanlar, zayıflardan daha fazla içebilir!). 50 kilo bir erkek, iki sa­atte, iki bira içerse, kanındaki alkol 0.46'ya, 80 kiloluk erkeğinki ise ancak 0.2 l'e ulaşır (Demek ki neymiş, erkekler, kadınlardan fazla içebilir).

Diyelim ki, "Bir saatte iki şişe bira içilirse ne olur? diye sor­dunuz. 80 kiloluk bir erkekseniz mesele yok. Kandaki alkolünüz, hâlâ yasal sınır olan 0.5 promil'in altında kalır. Sakın "Ben şişman bir kadınım, ben de saatte iki bira içeceğim" diye tutturmayın. Sizinkisi, 0.71'e kadar yükselir. Kadın ve erkek bedeninin alkol karşısındaki bu davranışı, sadece kadın bedenindeki suyun daha az, yağın daha fazla olması ve mide-bağırsak sistemindeki özel­liklerle açıklanamayacak kadar karmaşık ve hâlâ tam aydınlatılamamış ve "Erkekler Mars'tan, Kadınlar Venüs'ten" dedirtecek ka­dar farklıdır.

Bu kadar uzun "faraziye ve nazariye"den soma, noktayı koya­lım. "İki şişe birayla kanda 0.51 promil alkol çıkar" şeklinde bir genellemeye gidilemez. Ama en iyisi, siz siz olun, bir şişe bile bira içip araç kullanmayın.





Delil yoksa, ceza yok


Güvenli sürüş yeteneğinin bozulup bozulmadığını delillendirmek gerektiği muhakkak. 2010 Kasımı'nda Yargıtay 2. Ceza Dairesi'nin verdiği bir karar delillerin öneminin altını bir kez da­ha çizdi.

Davaya konu olan olay kısaca şu şekilde: Samsun 2. Sulh Ceza Mahkemesi, alkol veya uyuşturucu maddenin etkisi altınday­ken araç kullanma suçundan sanık H.'nin cezalandırılmasına ka­rar verdi. Bunun üzerine yerel mahkemenin kararı temyiz edil­di. Davanın temyiz incelemesini yapan Yargıtay 2. Ceza Dairesi, Türk Ceza Kanunu'nun "Trafik güvenliğini tehlikeye sokma" baş­lıklı 179. maddesinde yer alan alkol veya uyuşturucu madde et­kisiyle emniyetli bir şekilde araç sevk ve idare edemeyecek olan kişinin araç kullanma hâlinin suç olarak düzenlediğini hatırlattı.

Söz konusu maddede belirtilen "emniyetli bir şekilde" ifadesi­nin kişilerin hayatı, sağlığı veya malvarlığı açısından bir tehlikeye neden olunması şeklinde anlaşılması gerektiği belirtildi. Sanığın, alkollü olarak araç kullanmasının trafik güvenliğini ne şekilde tehlikeye düşürdüğü tespit edilmeden bu madde uyarınca ceza­landırılmayacağı belirtilen kararda, "Keza 2918 sayılı Karayolları Trafik Kanunu'nun 48. maddesinde alkollü araç kullanma eylemi­nin düzenlendiği anlaşılmakla, beraat karan verilmesi gerektiği" vurgulandı.

Kararda, alkollü olarak araç kullandığı belirlenen sanığın, araç kullandığı sırada alkol veya uyuşturucu maddenin etkisiyle veya başka bir nedenle emniyetli bir şekilde araç sevk ve idare ede­meyecek durumda olduğuna dair tıbbi bulgular veya sanığın dı­şa yansıyan davranışlarına bağlı olarak yapılan bir tespit ve de­lil olmadığı anımsatıldı. Bu durumda, trafik güvenliğini tehlikeye sokma suçu oluşmayacağı kaydedilen Daire kararında, "Sanığın sadece alkollü olarak araç kullanma eyleminin 2918 sayılı Karayolları Trafik Kanunu'nun 48. maddesi kapsamında değer­lendirilmesi ve bu madde gereğince idari işlemlerin yetkili mer­cii tarafından yapılması gerekecektir" denildi. Daire, yerel mah­keme kararını bozdu.

Böylelikle yıllar önce dile getirdiğim, "Kanda alkol düzeyleri­ni o ya da bu yöntemle saptamak bir işe yaramaz, önemli olan sürücünün trafik güvenliğini tehlikeye sokup sokmadığının belir­lemektir. Kişi vardır 0.5 promille olmadık şeyler yapar, kişi var­dır 0.8 promille dolaşır, en ufak bir trafik kuralı ihlali yapmaz" şeklindeki görüşlerimin Yargıtay'ca benimsendiğini görerek mut­lu oldum.





Aynı ehliyetle 43 yıl


Elimde, 1967 yılında, yani tam 43 yıl önce geçtiğim bir sağlık kontrolünden sonra, İstanbul'da aldığım bir ehliyet var ve bu eh­liyetle sadece Türkiye'de değil, uluslararası antlaşmalar gereği geçerli olduğundan, dünyanın pek çok ülkesinde araç kullandım. Ender olmakla birlikte, trafik kurallarına uymadığım için para ce­zası ödediğim, kazaya karıştığım için yargıç karşısına çıktığım ol­du. Bu olayların her birinde uykusuz ve çok yorgundum.

Direksiyon başına oturan herkes, uykusuzluk ve yorgunluğun, güvenli sürüş yeteneğini azalttığını gayet iyi bilir. Hatta uzun sü­reli açlığın, çok ağır bir yemeğin ve tabii alkolün etkilerini de iyi bilir. Ancak ölümlü kazaların çoğuna, sürücünün bildiği ya da bil­mediği kas, eklem, beyin, böbrek, kalp, göz, kulak gibi organları­nı tutan hastalıkların yol açtığı pek bilinmez. Bu hastalıkların bü­yük bir bölümü yaş ilerledikçe ortaya çıkar. Bir sağlık kontrolün­den geçtikten sonra alman ehliyetle, değil benim gibi 41 yıl, ölün­ceye dek araç kullanılan günlerin artık geride kalmasını dilerdik.

Ne yazık ki, Türkiye'de henüz, yaşa bağlı olarak artan sağlık bozulma riskini dikkate alarak, sağlık muayenesi şartı aranmıyor. Şimdilik sadece, uluslararası ve şehirlerarası nitelikli yolcu ve eş­ya taşıyan sürücülerin sağlık durumlarım her beş yılda bir, yetki­li bir sağlık kuruluşundan aldıkları raporla belgelemeleri şart ko­şuluyor. Türkiye adına çok önemli bir başlangıç olduğuna inandı­ğım bu uygulamanın, yakın bir gelecekte tüm sürücülere yaygın­laştırılmasını dilerim.





Robotların savaşı çok yakın


Amerikan Adli Bilimler Derneği'nin genel kurulu her yıl Şubat ayında yapılır. 2008'de dört bine yakın adli bilim­ci Washington DC'de bir araya gelmiştik. Gündemimizde, ne Barak Obama ya da Hillary Clinton'ın olası başkanlığı, ne de Fidel Castro'nun Küba yönetimini bırakması vardı.

Her iki olay, Amerika'dan başlayarak bütün dünyayı ciddi bi­çimde etkileyecek gelişmeler olduğu halde, hafta boyunca parmak izi, mermi ve şifreler, ayrıca suçla mücadelede kullanılabilecek ye­ni teknolojilerle yatıp kalktık. Bu arada tanıdıklarımı gördüm, Afganistan ve Irak'taki olay yeri incelemeleri ve kriminal laboratuvar uygulamalarına ilişkin birinci elden bilgi edinme fırsatı buldum. Ama önce, Iraklı taksici cinayetinde gelinen son noktayı aktarayım.

11 Mayıs 2007 Cuma günü, tam öğle sularıydı. Iraklı taksici Nasır Cenabi, Bağdat'ın 50 kilometre kadar güneyinde, Curf el Sahr bölgesinde, açık arazide, kurumuş otlar arasında yürümek­teydi. Hava çok sıcaktı, kısacık simsiyah saçlarının üzerine si­yahlı beyazlı puşisini sarmıştı. Üzerinde yere kadar uzanan, uzun kollu koyu mavi entarisinden başka bir şey yoktu. Şu küçük te­peyi aşınca su kuyusuna ulaşacaktı ki, birden karşısına eli silahlı bir Amerikan askeri çıkıverdi.

Keskin nişancı başçavuş Michael A. Hensley ile taksici Nasır Cenabi'nin karşılaşmasından yarım saat kadar soma, aynı yerden bir kişi daha geçti. Bu, Nasır'ın 17 yaşındaki oğlu Mustafa'ydı. Yeğenlerinden birinin Şiiler tarafından öldürüldüğünü öğrenmiş, bu acı haberi babasma vermek üzere akşam eve dönmesini bekleyememiş, nereye gittiğini bildiğinden, peşi sıra koşturmuştu. Çavuş Hensley, onun da yolunu kesti.

Başçavuş yalnız değildi aslında. Yanında, kendi gibi iki keskin nişancı daha vardı, çavuş Evan Vela ve er Jorge G. Sandoval Jr. Her üçü, Alaska'daki 501. Piyade Alayı'na bağlıydılar ve her üçü de, nişancılıktaki başarılarından ötürü defalarca madalya almıştı. Amerikalı askerler, o gün, hava henüz kararmadan Mustafa'yı sa­lıverdi, babayı ise alıkoydu.

Bu olaydan tam 283 gün sonra, 19 Şubat 2008 gecesi bazı fo­toğraflar gördüm. Bunlar, Nasır Cenabi'nin son fotoğraflarıydı. Toprağın üzerine boylu boyunca uzanmıştı, etekleri dizlerine ka­dar sıyrılmıştı, çıplak ayaklan tıpkı elleri gibi zayıf, uzun ve narindi. Başı sola dönüktü, örtüsü boynuna toplanmıştı. Gözleri kapalıydı, birkaç günlük sakalı, kalın kaşları, ince, kemerli burnu görünüyor­du. Sağ kulağının hemen üzerindeki kan lekesinden başına ne geldi­ğini arılıyordunuz. Daha önemlisi, karnının üzerinde çapraz biçimde bir AK-47, yani Kalaşnikof durmaktaydı. Nasır'ın ne o gün, ne de on­dan önceki 40 yıllık yaşamında bir Kalaşnikof tüfeği olmuştu.





Çavuşu müebbetten kurtaran ünlü doktor


Her üç asker, silahsız bir sivili kasten öldürmekle suçlandı ve Irak'taki bir Amerikan askeri mahkemesinde ömür boyu hapis is­temiyle yargılandı. Duruşmalar sırasında, Irak'taki keskin nişan­cıların zaman zaman silah, mühimmat ve patlayıcıları "yem" ola­rak kullandığı, onları almaya gelenleri vurdukları ya da öldürü­lenlerin silahsız siviller olduğu anlaşılınca da, durumu kurtar­mak için cesetlerin yanma, tıpkı taksici olayındaki gibi bir silah bıraktıkları ortaya çıktı. Hatta, Pentagon'a bağlı Asimetrik Savaş Grubu adlı bir ekipte çalıştığı söylenen kişilerin Irak'a geldiği ve keskin nişancılara "yem taktiği"ni tavsiye ettiği bile iddia edildi.

Başçavuş ve er, cinayetten beraat ettiler, ancak cesedin üzerine silah yerleştirmek, olay yerini incelemeye gelen uzmanları yanlış yönlendirmek ve suçu örtbas etmeye kalkışmaktan cezalandırıldılar.

Çavuş Evan Vela hakkında, 9 Şubat 2008 günü karar verildi. Başçavuşun "vur" emrine uyarak, ayaklarının dibinde yatan tak­sicinin kafasına doğru 9 milimetrelik tabancayla bir el ateş eden, çırpınması ve boğazından hırıltılar gelmesi üzerine, başçavuşun ikinci bir kez "vur" diye bağırmasının ardından, yeniden tabanca­sını ateşleyen 22 yaşındaki keskin nişancı, savunmanın bilirkişisi olarak tanıklık eden patolog Dr. Michael Baden sayesinde, müeb­bet hapis yerine, sadece 10 yıl ceza alarak kurtuldu. Avukatların defalarca yaptığı şartlı tahliye talebini ise, askeri mahkeme 2010 Eylülü'nde yine reddetti.





Tek kurşun, üstelik uzak atış


45 yıllık meslek yaşamında 20 bin otopsi raporuna imza atmış Dr. Baden, bir yandan öldürülen Iraklı'nın fotoğraflarını gösteriyor, bir yandan anlatıyordu. "Iraklı'nın cenazesi, otopsi yapılmadan ailesine teslim edilmiş. Çavuş Evan'ın, kasten adam öldürmekle yargılanmasının nedeni, madalyalı bir keskin nişan­cı olduğu halde, silahsız birine ikinci kez ateş etmesiydi. Avukatı Jim Culp, çavuşun bu davranışını, 74 saatlik uykusuzluğu ve sa­vaş koşullarının yarattığı travma sonrası stres sendromuyla sa­vunmaya çalışmış ama mahkemeyi ikna edememiş. Delilleri ye­niden incelememi isteyince Bağdat'a gittim. İddianame, 9 mm'lik otomatik tabancayla 15 santimden iki kez ateş edildiğinin kayıt­lı olduğu bilirkişi raporuna dayanıyor. Halbuki askeri patolog sağ kulağın üzerindeki yaranın kurşun giriş ya da çıkış deliği oldu­ğunu bile ayırt edememiş, barut izi aramamış. Bana göre çavuş en az 50 santim uzaklıktan ateş etmiş, üstelik kurşunlardan sade­ce biri kafaya isabet etmiş. Sağ kulağın üzerindeki yara, bu kur­şunun giriş deliği, kafanın solundaki de kurşunun çıktığı yer. Bu da, Iraklıyı öldürmeye kast etmediğini, başçavuşun 'vur' emirle­ri üzerine, refleksle ateş ettiğini kanıtlar." işte çavuşu ömür boyu hapisten kurtaran, Dr. Baden'in fotoğraflar üzerinden yaptığı bu değerlendirme.





Ya bilirkişi ünlü biri olmasaydı?


Savunmanın bilirkişisi, New York'lu Dr. Baden gibi, aktör John Belushi'nin intiharından, aktör Marlon Brando'nun oğ­lu Christian’ın ölümüne, yine aktör O.J. Simpson davasından, Başkan Kennedy ve Martin Luther King suikastlarım araştıran so­ruşturma komisyonu başkanlığına dek neredeyse yarım asırdır ABD'nin gündemini işgal etmiş tüm şüpheli ölümlere damgasını vuran, TV seyircisinin yüzüne aşma olduğu, çok ünlü, çok yaşlı, çok karizmatik bir doktor değil de, genç ve tanınmamış bir adli tıp uzmanı olsaydı, mahkeme görüşlerim dikkate alır mıydı bilemem. Ancak, şurası muhakkak ki, Çavuş Evan Vela davası, savaş alanla­rında bile iyi bir olay yeri incelemesi ve otopsinin ne kadar önem taşıdığım gösteren iyi bir örnek. Nitekim Amerikalılar, gerek Irak, gerekse Afganistan'da bu eksiklerini hızla kapatmaya çalışıyor.





Saddam'ın parmak izini alan Shannon'la yaptığım kahvaltıda öğrendiklerim


Saklandığı yerden çıkartıldıktan hemen sonra Saddam Hüseyin'in parmak izini alan, kabarık kapkara saçları ve pos bıyıklarıyla bir Amerikalı'dan çok Meksikalı'yı andıran Paul Shannon'la kahvaltı et­mek benim için haftanın bir diğer ilginç deneyimiydi.

Shannon, 11 Eylül patlamalarından sonra, FBI’ın "Bilinen ve Şüphelenilen Teröristlerin Parmak İzi Veritabanı’nın yaratıcısı ve halen ABD'nin Bağdat Büyükelçiliğinde görev yapan bir uzman. Sadece Irak'ta değil, Afganistan, Pakistan ve Filipinler'de de pek çok olay yeri incelemesinde bulunmuş. Son 20 yılım parmak izine adamakla birlikte DNA’nın gücünü kabul ediyor. Onun başlattığı bir program sayesinde, Irak ve Afganistan'daki her bombalı araç ve intihar eylemi sonrasında arta kalan malzeme üzerinden elde edilen parmak izlerinin yanı sıra DNA bilgileri de arşivleniyor.

Shannon, terör eylemleriyle karşılaşılan her ülkede aynı şekil­de çalışılması ve tüm verilerin ortak bir veri tabanında toplanma­sı gerektiğini anlattı. Patlayıcı düzeneklerini imal eden ve yerleş­tirenlere, bu sayede ulaşılabileceğine inanıyor. Sharınon'un baş­lattığı bu yeni uygulama, olay yerlerinden elde edilen delillerin çok hızlı ve güvenilir biçimde incelenmesini ve gene çok hız­lı biçimde tüm parmak izi ve DNA veri tabanlarında bir benze­rinin bulunup bulunmadığının aranmasını gerektiriyor. Bu alan­da hizmet ve malzeme sunan bazı büyük Amerikan şirketlerinin, Amerikan ordusundan başka kimseye satamadığı bazı gereç, ayı­raç ve yazılımlar sayesinde bu hıza ulaşıldığını ve olay yerlerin­den elde edilen delillerin artık Irak ve Afganistan'da kurdukları Amerikan askeri laboratuvarlarında incelendiğini öğrendim.





Mobil laboratuvar


Amerikan Adalet Bakanlığı'na bağlı Ulusal Adli Bilim Teknolojileri Merkezi'nin faaliyetlerini, kurulduğu 1996'dan bu yana izler, fırsat buldukça St. Petersburg-Florida'daki tesislerini ziyaret ederim. 2006'da ABD Savunma Bakanlığı'nın isteği üzeri­ne başlattıkları bir projenin ilk ürünü, başta Irak ve Afganistan, savaş ve afet bölgelerinde kullanılmak üzere geliştirdikleri bir kriminal laboratuvar.

Merkezin müdürü Kevin Lothridge, dışardan bakıldığında, açık sarı renkte, orta büyüklükte bir konteyneri andıran yeni oyunca­ğını, bana büyük bir keyifle gezdirdi ve özelliklerini anlattı. "Eni 2.5, boyu 6, yüksekliği 2.5 metre. 150 metrekarelik bir laboratuvarın işini görüyor. Açılıp kapanıyor. Bir saatten az bir sürede her türlü araziye kurabiliyoruz. Kara, hava, deniz yoluyla taşıyabili­yoruz. Trene yükleniyor. Su, ışık ve kum geçirmiyor. Tekerlekleri var, istenen yere çekerek götürülebiliyor. 50 litre dizelle, en az 33 saat elektriğini üretiyor, klimasını çalıştırıyor."

ISO belgeli, dünyanın bu ilk taşmabilir kriminal laboratuvarının içinde; DNA, patlayıcı, balistik ve parmak izi incelemelerinde, zehir ve uyuşturucu aramada, kimlik ve pasaportların sahte olup olmadığını anlamada kullanılan ve elde edilen verileri istedikle­ri merkezle paylaşabildikleri her türlü donanım vardı. Ayrıca olay yerlerinde, mağdur ve zanlılar üzerinde, delil arama ve toplama­da kullanılan araç ve gerece sahipti.

8 Haziran 2008'de başlayan, 1 Temmuz'a dek süren, ve Iowa’nın Katrina'sı diye bilinen Missisippi nehir taşmasında, Cedar Rapids polis kriminal laboratuvarı büyük zarar gördü. Kevin Lodridge'in mobil laboratuvarı sayesinde hizmeti aksatmadan sürdürdüler. Bir yıl kadar sonra tadilata giren Michigan Eyalet polisi de, bir ta­ne mobil laboratuvar edinerek, çalışmalarım kesintisiz sürdürdü.

Yakın bir gelecekte dünyanın elektriği suyu olmayan ücra kö­şelerinde, dağların tepesinde, çöllerin ortasında, deprem, yangın, sel gibi afetler somasında bu tür mobil laboratuvarlara rastlaya­cağımız muhakkak.





Dev bir veritabanı


Kevin Lothridge ve ekibinin taşınabilir kriminal laboratuvarı, Amerikan ordusunun ciddi bir sorununa çözüm olacağa benzi­yor. Irak ve Afganistan'da ele geçirilen silah, teçhizat ve cep tele­fonları üzerinden, ayrıca tutuklananlardan parmak izi ve DNA ör­neklerinin alım ve analizinin, iris taramalarının, cep telefonu ve elektronik posta kayıtlan ile krsa mesajların izlenmesinin hayati önem taşıdığı muhakkak. Amerikan ordusu bu hizmetlerin önem­lice bölümünü 30 kadar özel şirketten, çok yüksek ücretler öde­yerek satın alıyor. 2007 Ağustosu'nda Fort Gillem askeri tesisin­de bir araya getirilen 100 kadar sivil ve asker bilim insanı, ordu­nun bir an önce kendi teknisyenlerini yetiştirmesi, analizlerin as­keri laboratuvarlarda yapılmasını ve bunların tek merkezden yö­netimini önermişti.

Yalnızca Irak'ta, her yıl 30 bin kadar tutukludan DNA analizi için örnek almıyor. Buna, olay yerlerinden ve savaşta ele geçen malze­melerin üzerinden elde edilen örneklerin analizi eklenirse, iş yükü­nün boyuttan kolayca anlaşılır. Amerikalılar, Irak ve Afganistan'da sabit laboratuvarlar kurmak istemediklerini her fırsatta dile ge­tiriyorlar. Gerçi çalıştırılacak personeli eğitmeleri biraz zaman alabilir ama, tam donanımlı taşınabilir laboratuvarlarla, sorunun en azından önemli bir bölümünü çözmüş gözüküyorlar.

Eğer tüm verileri bir araya getirebilirlerse, parmak izi ya da DNA'sım aldıkları herhangi bir kişinin, sadece Irak'ta evvelce bir suç işleyip işlemediği değil, kendisinin ya da yakın bir akrabası­nın biyometrik bilgilerinin, Afganistan, ABD, İngiltere ya da bil­gi paylaşımları bulunan başka bir ülkenin veri tabanında bulunup bulunmadığım, bilgisayarın tek bir tuşuna basarak bulabilecek ve olası bir şiddet eylemini önleyebilecekler.

Bütün bu gayretler, birkaç yıl içinde güncelliğini yitirebilir. Irak'ta, Amerikalıların halen dört bin kadar kara robotu bulunu­yor. Bunlar, bombaların etkisiz hale getirilmesinden, uzaktan ku­mandayla ateş etmeye varıncaya dek, çok çeşitli işlerde kullanılı­yor. İnsansız uçaklar fır dönüyor ve ABD başta olmak üzere pek çok ülke, nerede, ne zaman ve kimi öldüreceğine karar verebi­len robotları üretebilmek için milyarlar harcıyor. Buna paralel olarak, teröristlerin de intihar eylemlerinde robottan kullanacağı muhakkak. Arnold Schwarzenegger'in Terminator 3 filmi ve vi­deo oyunlarındaki gibi, makinelerin yükselişini izleyeceğimiz ye­ni dünyada, olay yeri incelemesi, parmak izi ve DNA'yı hâlâ konu­şur muyuz acaba?





Dışa bağımlılıktan kurtulmalıyız


Türkiye'deki kriminal laboratuvarların özellikle DNA analizle­ri konusunda, araç, gereç ve yazılım açısından büyük ölçüde dışa bağımlı olduğunu her platformda dile getiriyorum. Analize gerek­li ayıraçların ya da bozulan gerecin yedek parçasının zamanında ithal edilememesi yüzünden DNA sonuçlarının geciktiğini; bu ayı­raçlar çok pahalı olduğundan, bazı olay yerlerinde toplanan delil­lerin ancak bir bölümünün incelendiğini biliyorum. Hatta, 2000'li yılların başında, bir kriminal laboratuvar çalışanının, olay yeri in­celeme ekiplerine "Atasoy'un dediklerini unutun. Olay yerinde bulduğunuz her sigara izmaritini, her bira şişesini göndermeyin, işin altından kalkamıyoruz" dediğini de biliyorum. Kriminal ana­lizlere gerekli araştırma ve geliştirmeye daha fazla kaynak ayır­mak, suçla mücadeleye gerekli araç ve gereci yurt içinde imal et­mek ve dışa bağımlılıktan bir an önce kurtulmak, ülke güvenliği­miz açısından çok büyük önem taşıyor.





Ölümün rengi kiraz


İstatistiklere göre, 2007 yılında Türkiye'de yarısı kadarı yaşlı, 208 kişi karbonmonoksit zehirlenmesi yüzünden toprağa verildi. İki bin kadar vatandaşımız da hastanelik oldu. Yıllar içinde bu sayılar azaldı, ama bir türlü sıfırlanmadı.

"Lodostu, poyrazdı, baca geri tepti, soba söndü" derken, 2008 yılı Ocak ayında üç gün içinde, sadece Kayseri'de yedi kişi öl­dü, Gaziantep'te iki günde 48'i çocuk 103 kişi zehirlendi. 2010 yı­lı Aralık ayının ilk iki haftasında, Samsun, Çankırı, Bursa, İzmir, Gaziantep, Elbistan, Zonguldak ve daha pek çok yerdeki evden cenazeler çıktı. 15 milyonluk Pekin'de bir haftada 126 kişi zehir­lenince, belediye sağlık ekipleri soba, şofben ve baca denetimine başlamıştı. New York'ta, beş yıldır her eve karbonmonoksit dedektörü takma zorunluluğu var. Acaba Türkiye'deki belediyeler de aynı şeyi yapamaz mı?

İstanbul Üniversitesi Kimya Fakültesi'nde öğrenciydim. Dekanlık, mezun olmak için zorunlu olan stajı, Adli Tıp Kurumu Kimya Dairesi'nde yapmama izin vermişti. Babamın şiddetle kar­şı çıkmasına rağmen evlenmiştim, üstelik hamileydim.

Sultanahmet'te, Gülhane Parkı’nın tam karşısındaki binanın, İstanbul Üniversitesi tarafından kullanılan kısmını çocukluğum­dan beri biliyordum da, Adalet Bakanlığı'na ait bölümdeki, yerle­ri taş, tavanı yüksek, geniş ve bir hayli karanlık ara sıra farelerin çıktığı söylenen koridora ilk kez adım atıyordum.

İşte, kimyager Zeynep Göl'ü ilk kez, bundan 38 yıl kadar ön­ce, karlı bir kış günü, bu koridora açılan kapılardan birinin ar­dındaki laboratuvarda gördüm. Alttan hafifçe ısıttığı, avuç içi bü­yüklüğündeki porselen kapların üzerine eğilmişti. "Bak" demişti, "Bunların rengi koyu kahverengi. Ama şu parlak kırmızı renkliler var ya, bu aylarda sayıları pek artar." Alyuvarlarımızdaki, iki oksi­jen yerine karbonmonoksit bağlamış hemoglobinin (kısaca HbCO diye gösterilen karboksihemoglobinin) kiraza dönen rengiyle ilk kez karşılaşıyordum. Doğrusunu söylemek gerekirse, anlattıkları bir kulağımdan girip diğerinden çıkıyordu. Biyokimya uzmanlığım aklıma koymuştum bir kere. Adli Tıp'la, toksikolojiyle ve ölü kan­larıyla ilişkimin stajla biteceğine, öylesine emindim ki.

Kaderin garip cilvesi, biyokimya doçenti olduktan sonra, Cerrahpaşa Tıp Fakültesindeki öğretim üyeliğimin yanı sıra, ön­ce Zeynep Hanım’ın yardımcılığını, o emekliye ayrıldıktan son­ra da Kimya Dairesi Başkanlığı'nı üstlendim. Yöntemler gelişti, porselen kaplar kaynar suyun üzerinde ısıtılmaz oldu. Ama kiraz renkte ölü kanlan kış gelince hep arttı.

Ülkemin insanı, maltızdaki tezekten, mangalın kömüründen, sobanın odunundan, şofbenin tüpgazından, havagazından, doğalgazdan, kapalı yerde çalıştınlan araçların egzoz gazından can verdi. Aradan bunca yıl geçmesine, bunca ihtara ve hemen hepi­mizin bir tanıdığını alıp götürmesine rağmen, karbonmonoksit zehirlenmeleri bir türlü bitmedi.





Renksiz, kokusuz, tatsız ve çok zehirli


Bu kadar kişiyi kaybetmemizin nedeni, bulundukları mekânın havasındaki oksijenin azlığı yüzünden, kömürün, odunun ya da bir başka yakıtın, karbondioksit ve su buharına dönüşecek şekil­de "tam" yanamamasıdır. Karbonlu bileşikler, "yarım" yanınca, karbondioksit yerine, karbonmonoksit (CO) oluşur ve ne fena­dır ki, yaşamın sürdürülebilmesi için bedenimizin en ücra nokta­larına kadar oksijeni taşımakla görevli hemoglobinin, CO'ya ilgi­si, oksijene olandan 250 kat fazladır. İşte bu yüzden, soluduğumuz havada CO varsa, hemoglobin, dokulara oksijen yerine onu taşır. Havadaki CO oram yükseldikçe, önce başımız ağrır ve döner, gide­rek halsizleşir ve bilincimizi kaybederiz. En sonunda, tıpkı ağız ve burnumuz kapatılmış ya da boğazımız sıkılmışçasına "boğuluruz".

Hemoglobinin CO'ya ilgisi çoktur ama fazlaca oksijenle karşı­laşırsa onu hemen terk eder. Keşke kuşaklar boyu, dünyanın dört bir yanında bu yüzden can verenler, soluduklan havadaki varlığı­nı fark etselerdi de, iş işten geçmeden camı çerçeveyi açıp oksi­jeni üzerine salıverselerdi. Ne yazık ki, CO'yu fark etmek müm­kün değildir. Çünkü rengi yoktur, kokusu yoktur, tadı yoktur.





Doğudan batıya yeni bir akım


Karbonmonoksit zehirlenmesine bağlı ölümlerin nedeni, ge­nellikle kazadır. Doğal gaza geçmeden önce evlerde kullanılan havagazının içinde karbonmonoksit de vardı ve havagazı, Türkiye dahil, dünyanın birçok ülkesinde özellikle kadınlar tarafından ter­cih edilen bir intihar yöntemiydi. Tam, "karbonmonoksitle intihar bitti" derken, Avustralyalı genç erkeklerin birbiri ardı sıra, egzoz gazıyla kendilerini öldürdüğünü öğrendik. Bunu, Tokyo'da, Hong Kong'da birbirini evvelce tanımayan kişilerin, internet sayesinde buluşması, sözleşmeler yapması, kapısı, camı sıkıca kapalı otomo­billerde, çadırlarda, odalarda, kömür yakarak intihan izledi.

2007 yılı ortalarında, bu kez ABD'den bir ölüm haberi geldi. 9 Mart'ta, Boston adlı rock grubunun vokalisti Brad Delp'in, Atkinson, New Hampshire'deki evine giren polis, üst kata çıkan merdivenin başında "Dikkat içeride karbonmonoksit var" yazılı bir not bulmuş, banyonun içeriden kilitli kapışım açtığında, etrafı kesif bir duman kaplamıştı. Müzisyen, başının altında bir yastıkla yerde yatmaktay­dı, gömleğine iliştirilmiş bir intihar mektubu vardı ve hemen yanı başında duran iki mangalın kömürleri hâlâ tütüyordu. Resmi kayıt­lara ölüm nedeni, "karbonmonoksit zehirlenmesi" olarak geçti.





Karbonmonoksitli cinayetler


Tarihte, kabonmonoksitle işlenen cinayetler de var. Örneğin Naziler, Polonya’nın Owinska ve Kochanowek akıl hastanelerinde yatan yaklaşık iki bin hastayı bu gazla ortadan kaldırmıştır. Yakm zamana dek, ABD'nin hayvan barınaklarında her yıl dört milyon ka­dar sahipsiz kedi ve köpek, karbonmonoksitle uyutuluyordu, hâlâ 40'a varan barınakta bu uygulama sürüyor. 2006'daki kuş gribi salgı­nı sırasında, bir haftada 14 milyon tavuğu aynı yöntemle itlaf ettik.

"Karbonmonoksit" deyince, yaşlı hastaların ölümünü kolaylaştı­ran Amerikalı patoloji uzmanı Dr. Jack Kevorkian nasıl unutulur? Doktor, 130 kişinin intiharına yardım etmiş, bunların bir bölümüne kendi evinde karbonmonoksit gazı temin etmişti. Defalarca yargı­landıktan soma, 1999'da 25 yıl hapse mahkûm edildi. Giderek bo­zulan sağlığı yüzünden, 2007 Haziranı'nda serbest bırakıldı. Geçen haftalarda, Florida Üniversitesi'nde yaklaşık beş bin kişiye hitap eden Kevorkian, terminal safhadaki hastaların doktor eliyle intiha­rının suç sayılmaması gerektiğini savunuyor.





Yangından önce mi sonra mı öldü?


Yangın sırasında mobilya, perde, kapı ve benzeri malzemeler yanarken ortamdaki oksijen giderek azaldığından duman içinde karbonmonoksit birikir. Bu nedenle, yangınlarda ölenlerin büyük bir bölümü, 3 Şubat 2008 günü Almanya'nın Ludwigshafen ken­tindeki kundaklamada can veren beşi çocuk, dokuz Türk gibi, karbonmonoksitli dumanı soluduğundan kaybedilir. (Çocuklar, daha sık nefes aldıklarından daha çabuk zehirlenirler).

Bir İngiliz itfaiyeci tanımıştım. "Yangın, yaygın bir silahtır" de­mişti. Yangın ya da patlama yerindeki cesetlerin, olay sırasında ölenlere değil, daha önce öldürülen ve buraya bırakılan kurbanla­ra ait olabileceğine dikkat çekiyordu.

Yangın süsü verilerek örtbas edilmeye çalışılan cinayetlere sık­ça rastlansa da, başarı şansı düşüktür. Bir kere yangın, suç delil­leri yok olmadan söndürülebilir. İkincisi, insan bedeninin tama­men küle dönüşmesi için, 1500 derecede 2-3 saat yanması gere­kir ki, bu sıcaklığa ancak krematoryum fırınlarında ulaşılır. Tabii, kurbanın kanında karbonmonoksit, gırtlağında kurum olmaması gibi, yangında hiç nefes almadığını, dolayısıyla çoktan ölmüş ol­duğunu kanıtlayan bir delil vardır ki, bundan 80 yıl öncesinde bi­le, Alman Kurt Erich Tetzner'i darağacına yollamaya yetmiştir.





Darağacındaki bir dolandırıcı


27 Kasım 1929 sabahı, yeşil bir Opel, Almanya'nın Regensburg kenti dışlarında, yol kenarında yana yatmış yanıyordu. Emma Tetzner, direksiyondaki adamı giysilerinden teşhis etti. Kocası, Leipzigli işadamı Kurt Erich'ti. Polise göre, kuşkulu bir durum yoktu. Otomobil, yol kenarındaki kilometre taşlarından birine çarpmış, dengesini kaybederek devrilmiş, yanmaya başlamış, sü­rücü araçtan çıkamamıştı ve gömülmesinde bir sakınca yoktu. Sigorta şirketi için durum bu kadar basit değildi. Bay Tetzner'in hayat sigortası vardı, ancak poliçe tarihi iki hafta öncesine ait­ti. Kocasına otopsi yapılması için Bayan Tetzer'den izin almaları pek kolay olmadı.

Leipzig Üniversitesi'nin, 1640 yılından beri adli tıp dersi okutu­lan enstitüsünün o tarihteki başkanı Prof. Richard Köckel, otop­si masasının üzerindeki kömürleşmiş gövdeyi, tek kolu, bir ba­cak kemiğini, yarısı olmayan kafatasını inceledi ve polisi aradı. "Bu ufak tefek adam ancak yirmilerinde. Tetzner olamaz" dedi. "Kanında karbonmonoksit, gırtlağında kurum yok. Anlaşılan za­vallının kafasına vurup öldürmüşler, tanınmasın diye kolunu, ba­cağını kesmişler, direksiyona oturtup aracı yakmışlar."

Polis, bayan Emma'yı izlemeye, sıklıkla kullandığı komşusunun telefonunu dinlemeye başladı. 4 Aralık günü Strasbourg'dan biri­si aradı. Aynı gece Fransız polisi, arayan kişinin kaldığı oteli ziya­ret etti ve Kurt Erich Tetzner'i eliyle koymuş gibi buldu. İzleyen aylarda Tetzner, hayat sigortasını alabilmek üzere ölü numarası yapmak istediğim, yol kenarında otostop yapan genci aracına al­dığını, öldürüp yaktığım itiraf etti. Regensburg'da yargılandı, suç­lu bulundu, 1931'de asıldı.





Emirliklerin fark yaratan kadınları


Dubai başta gelmek üzere, Birleşik Arap Emirlikleri'ndeki gökdelenleri, lüks otelleri, alışveriş merkezlerini, çöldeki sa­farileri, denizi, kayağı hep dinlediniz, okudunuz, belki gördü­nüz. Onlar kadar ilgi çekici olmasa da, yedi emirlikten oluşan bu federasyonun başka gerçekleri de var.

Zeka fışkıran kapkara gözleri, kusursuz İngilizcesiyle konuşmaya başladığı ilk andan itibaren ona hayranlık duymaya başlı­yordunuz. Gençti, bakımlıydı, uzun boylu ve zayıftı. Kendine gü­veniyor ve işini çok iyi biliyordu. Her sorulanı duraksamadan ya­nıtlıyor, ülkesindeki uygulamalara ilişkin her eleştiriye karşılık verebiliyordu. Önceleri gergin ve heyecanlıydı. Giderek bakışları yumuşadı, ses tonu alçaldı. Erkeklerin dünyasında bir kadındı o ve eminim, kendisini hem onlara, hem de ülkesini ziyarete gelen yabancılara kanıtlamak istiyordu.

Halbuki, Abu Dabi'deki toplantı masasını çevreleyen 30 ka­dar savcı, polis, gümrük yetkilisi ve diplomat erkeğin onunla gu­rur duyduğu besbelliydi. Dr. Fatima Ali'den söz ediyorum. Bize, Sağlık Bakanlığı ile İçişleri Bakanlığı arasındaki sıkı işbirliğini, serbest gümrük bölgelerindeki yetkilerini, uluslararası sözleşme­ler gereği denetlenmesi gereken ilaç ve kimyasallarla ilgili aldık­ları önlemleri, uyuşturucu madde bağımlılarına verdikleri hizme­ti anlatırken, "Biraz abartıyor" diye düşünmüştüm. Ülkesinde ge­çireceğim yaklaşık bir haftanın sonunda, abartmak bir yana, az bile anlatmış diyecektim.

Tanımaktan mutluluk duyduğum diğer kadınlar, polis kriminal laboratuvarlarında çalışan uzmanlardı. Uluslararası yayınlara im­za atmışlardı; altyapı, malzeme ve araç gereç sıkıntısı çekmedik­leri ortadaydı. Olağanüstü bir temizlik, düzen ve disiplin dikka­ti çekiyordu. DNA analizlerinin heyecanı onları da sarmıştı, tüm emirlikleri kapsayacak bir veri bankası hayal ediyorlardı.

2005'ten bu yana görevde olan BAE'nin ilk kadın adli tıp uz­manı Dr. Fatima Muhammed Al Kumairi, 2008 başında göreve ge­tirilen BAE'nin ilk kadın savcıları Aliye Said Al Ka'abi ve Atika Avad Al Kathiri, burada yaşayanların genetik özelliklerini araştı­ran ve 2003'teki bir havai fişek deposundaki patlamanın ardından gerçekleştirdiği DNA analizleriyle ölenlerin kimliklerini belirle­mesi bir efsane gibi anlatılan Dubai polis kriminalden Farida Al Şamali, dünyanın bu coğrafyasında fark yaratmaya çalışan diğer başarılı kadınlardan yalnızca birkaçı.

BAE'de başka kadınlar da tamdım. Onlar, bu topraklarda doğ­mamıştı. Dört milyonu biraz aşan nüfusun yüzde 80'ini oluşturan yabancılardandı. Bir otelde garsonluk yapan Romanyalı Adriana, reçeteye tabi ilaç bulmanın yasadışı yollarını; bir alışveriş mer­kezinde manikürcülük yapan Filipinli Mahal, temizlik işçisi ya da çocuk bakıcılarının karşılaştığı cinsel tacizi; Hintli Gita, tacirlerin eline düşen kadın ve çocukların dramım anlattı.





Bu ahtapot, başka ahtapot


Polislerin, hele narkotikçilerin operasyonlarına ad bulmada üstüne yoktur. Takılan ad, olayın niteliğini ne ölçüde yansıtırsa, o denli mutlu olurlar. Dubai'ye komşu Şerce Emirliği polis teşki­latmın gururu, Ahtapot Operasyonu. Müdürün yere kadar uzanan giysisi de, başındaki örtü de kar beyazı, kolalı. Bir tek kırışık bi­le yok; tıpkı tanıdığım birçok BAE polisi gibi. Kimilerinin entarisi gri, bej ya da haki renginde. Başlarında kırmızı-beyaz poşular ola­biliyor. Üst rütbeliler kırmızı apoletli, kırmızı bereli, sarı düğmeli, mavi yeşil üniforma giyiyor.

Müdür, "Ahtapot Operasyonu" deyince, aklıma 22 Aralık 2007'de Lizbon'da ele geçen 9 ton kokain gelmişti. İspanyol ve Portekiz polisinin ortaklaşa yakaladığı, Venezüella'dan gönderi­len dondurulmuş ahtapotlar arasındaki kokainle, Şerce polisinin ne ilgisi olabilir, diye düşünmüştüm. Meğer, onların operasyonla­rına "Ahtapot" demelerinin nedeni, başkaymış.

2005 Kasımı'nda, İstanbul'da bir toplantıdayken ülkesine geri çağırılmış. Dubai ve Şerce polisinin birlikte yürüttüğü operasyon­da aylarca, gece gündüz demeden çalışmış. Pakistan'ın Karaçi li­manından yola çıkan ve Malezya, Sri Lanka, İngiltere üzerinden Belçika'nın Antwerp limanına gidecek, daha soma Hollanda'daki esas alıcıya ulaştırılacak konteynerin içerisinde, sadece 90 bin adet havlunun değil, 2.5 ton esrarın da bulunduğunu ortaya çıkartmışlar. Bu arada Türk, İngiliz, Amerikan ve Japonların da bu­lunduğu birçok ülkenin polisiyle işbirliği yapmışlar, Tanzanya'nın Darüsselam limanına kadar bizzat gidip iz sürmüşler.

Sonunda, aralarında kendi ülkelerinin vatandaşları, ayrı­ca Belçikalı, Hollandalı, Türk ve Pakistanlıların yer aldığı 19 ki­şiyi, uyuşturucu kaçakçılığı ve kara para aklamaktan tutuklamış ve yargı önüne çıkartabilmişler. İkisini ömür boyu, çoğunu 10 yıl hapse mahkûm ettirebilmiş, yedi ayrı ülkedeki döviz büfelerine, şirket, otel, villa, fabrika ve otomobillerine, kısacası ne kadar para ve mal varlıkları varsa, hepsine el koydurmuşlar. Şerce cezaevin­de ömrünü geçireceklerden biri, örgütün beyinlerinden Pakistan kökenli bir İngiliz vatandaşı, Dubai ve Şerce'de lüks oto galerileri bulunan Amir Azam Şeyh Muhammed. Diğeri, Dubai'de döviz bü­fesi, Şerce'de otel sahibi Şahbaz Han adlı bir başka Pakistanlı.





Esrar kırıntısına dört yıl hapis


Emirliklerin hepsi, uyuşturucu ve kontrole tabi ilaç konusun­da çok hassas ve bu konudaki "sıfır tolerans" politikasını ciddi biçimde uyguluyorlar. Dubai'de kaldığım otelde rastladığım ya­bancılar arasında, Kanadalı Bert Tatham’ın başına gelenleri bil­meyen yok gibiydi. Haşhaş eken çiftçileri alternatif tarım yön­temlerine yönlendiren bir sivil toplum örgütünün elemanı ola­rak bir yıldan fazla Afganistan'da çalışan Tatham, 23 Nisan 2007 günü Kandahar'dan zırhlı araçla yola çıkmış, önce helikopterle Kabil'e gelmiş, Dubai aktarmalı Kanada'ya dönmeyi planlamıştı. Dubai Uluslararası Havaalanı'nda, cebinde yarım gram kadar es­rar, valizinde iki haşhaş kapsülü bulunması üzerine tutuklanmış, dört yıl hapse mahkûm edilmişti. Genç adam, sekiz ayını ceza­evinde geçirdikten soma, Kurban Bayramı vesilesiyle salıverilen 374 mahkûmdan biri olma şansım yakalamıştı.

Ondan birkaç gün önce, yine Dubai Havaalanı’nın transit bölü­münde, bir İngiliz 10 miligram, soma bir İtalyan 70 miligram es­rarla yakalanmış ve her ikisi dört yıl hapse mahkûm olmuştu. İki çocuk annesi İngiliz Tracy Wilkinson'un yamnda uyuşturucu yok­tu ama, idrarında kodein bulunmuş ve bu duruma, reçeteyle aldı­ğı bir ağrı kesici ilacın yol açtığım kanıtlayıncaya dek iki ayını ce­zaevinde geçirmişti.





İstisnalar kaideyi bozmaz


Ne var ki, Dubai'de sohbet etme fırsatını bulduğum yabancı­lar, yönetimin her zaman aynı şekilde davranmadığını ileri sür­dü. Yasaları çiğneyenin, Amerikalı şarkı sözü yazarı ve yapımcı Dallas Austin gibi ünlü ve zengin biri olması durumunda, cezaevi­ni boylamak yerine, hızla sınırdışı edilmesini eleştirdiler.

Madonna'nın da yapımcısı olan Dallas, dünyanın ilk 7 yıldız­lı oteli Burj Al Arab'taki bir doğum günü partisine katılmak üze­re Dubai'ye geldiğinde, valizinde bir gramın üzerinde kokainle ve Ecstasy haplarıyla yakalanmış, dört yıla mahkûm olmuş ama kı­sa bir süre sonra affedilerek sınırdışı edilmişti. Benzer şekilde, Dubai Havaalanı'nda az miktarda uyuşturucuyla yakalanan aktör Vijay Raaz, modacı Prasad Bidappa gibi ünlü Hintlilerin de birkaç haftada evlerine dönebildiği biliniyor. Ancak, bunların birer istis­na olduğunu da herkes kabul ediyor.

Ziyaret ettiğim polis kriminal laboratuvarlarında, sadece ya­kalanan toz madde ve tabletlerde değil, çok sayıda idrar, kan ve otopsi sırasında alınan örnekte de uyutucu, uyuşturucu ve uyarı­cı madde arandığına tanık oldum. Biyolojik örneklerin bir bölü­mü, üzerinde az miktarda madde bulunan ve kullanıcı olduğunu iddia edenlere ait. Bir bölümü tedavi edilmekte olanların. Çünkü, iki yıl kadar bir süre boyunca, belirli aralıklarla "temiz" kalıp kal­madıklarının denetlenmesi gerekiyor. İncelenen bir diğer grup, polis olmak üzere başvuranlar. Bağımlıların neredeyse dörtte üçü esrar kullanıyor, bunu eroin ve morfin izliyor. Az da olsa, eroinin doz aşımına bağlı ölüm gözleniyor.

1995 yılı 14 sayılı Federal Yasası'na göre, madde bağımlısı BAE vatandaşları, yakalanmadan önce başvurdukları takdirde ceza­landırılmıyor ve tedaviye alınıyor. Üzerinde narkotik madde bu­lunduranların cezası dört yıldan başlıyor, kaçakçılarınki idama kadar gidebiliyor. Ancak bugüne değin idam cezalarının tamamı, ömür boyuna çevrilmiş. Genellikle üçüncü dünya ülkelerinden buraya çalışmaya gelen yabancı kullanıcılar ise, cezalarını çek­tikten sonra sınırdışı ediliyor ve bir daha bu ülkeye giremiyor.





Ölüm vadilerindeki develer


2007 yılı Ağustosu'nda BAE gazeteleri, Dubai Veteriner Araştırma Merkezi müdürü, ünlü deve hastalıkları uzmanı Dr. Ulrich Wernery'nin beyanatlarıyla doluydu. "Merak etmeyin, bi­zim develere bir şey olmaz" diyerek etrafı sakinleştirmeye çalışmıştı. Paniğin nedeni, BAE ile 450 kilometrelik kara sının bulu­nan Suudi Arabistan'ın bir vadisinde, üç haftada 2500 devenin sır dolu ölümüydü. Felakete, bulaşıcı bir hastalığın yol açmış olabi­leceği ve BAE develerine de geçebileceği korkusu uzun sürmedi.

Bir tacirin ithal ettiği fazla miktarda yemin, uzun süre depoda ka­lınca kemirgen ve böceklerin istilasına uğradığı, bu nedenle üzer­lerine böcek ilacı püskürtüldüğü, develerin ilaçlı yem yüzünden öldüğü anlaşılınca, herkes derin bir nefes aldı.

Bir yıl sonra, Dr. Wernery yine gündemdeydi. Bu kez, Dubai çı­kışlı çöl safarilerine katılanlara seslendi. "Lütfen araçlarınızdan poşet, ip gibi plastik malzemeler atmayın. Çöpünüzü çöle bırak­mayın. Develer, hele yavruları pek meraklı hayvanlardır. Her yıl yüzlercesi bunları yediği için ölüyor." Wernery, otopsisini yaptı­ğı iki deveden birinin midesinden 30-35 kilograma varan, taş sert­liğinde plastik kitleler çıkarttığını anlattı. Bu kitleler yüzünden hayvanlar açlık duymaz ve beslenme yetmezliğinden ölürler.

Deve yarışları, BEA'nin geleneksel sporlarından biri. Üç, beş yıl öncesine kadar çocuklar, hafif olduğu için jokey olarak kulla­nılıyordu. Bunlar Pakistan, Bangladeş, Moritanya ve Sudanlı ço­cuklardı. Çoğu, aileleri tarafından satılmış ya da kaçırılarak geti­rilmişti, dört yaşında olanlar bile vardı.

Karaçili avukat Ansar Burney'in kurduğu vakfın 20 yıla varan uğraşları sonunda UNICEF, Birleşmiş Milletler Çocuk Hakları Sözleşmesi'ne aykırı bu duruma el attı. BAE, 2005'te çıkarttığı 15 sayılı yasayla 18 yaşından küçüklerin jokeylik yapmasını yasakla­dı. Binlerce çocuğu ülkesine geri gönderdi, ailelerini bulmaya ça­lıştı, sığınma evleri, rehabilitasyon merkezleri açtı, her türlü sağ­lık ve eğitim masrafını karşıladı. Hatta 2007 yazında kaynak ülke­lerle imzaladığı bir sözleşmeyle, eski çocuk jokeylerin başvurma­sı durumunda tazminat ödemeyi kabul etti.

Çocuk esirlerin yerini, giderek deve sırtına bağlanan, ağırlığı 10 kiloyu aşmayan, birkaç yüz dolar değerinde, kamçısı uzaktan kumandalı robotların alması bekleniyor. BAE'de çocuk jokeylere artık rastlanmıyor olsa da, Ansar Vakfı, bölgede hâlâ 40 bin dola­yında çocuğun bu amaçla kullanıldığını, Pakistan'a geri gönderi­lenlerin ise, bu kez aileleri tarafından radikal örgütlere satıldığı­nı iddia ediyor.





Harikalar diyarından haberler


Koca göbekli, papyon kravatlı beyaz tavşanın peşine takılıp çukura düşen Alis'in maceralarını hatırlıyor musunuz? Hani mantar yedikten sonra, boyu bir uzar, bir kısalırdı. Son yıl­larda, harikalar diyarını ziyaret için mantar yiyenler çoğaldı. Hatta, kurbağa yalamaya kalkanlar bile var. Bazı yolculukların hedefi şaşması ve öbür dünyada sonlanması, Hollandalıları bi­le korkutmuşa benziyor.

22 yaşında bir İngiliz'di. Kaldığı otel odasında eline ne geçer­se pencereden aşağıya atmış, ellerini kesmiş, aşağıdan geçen yaş­lıca bir adamı ağır yaralamıştı. Bir diğeri, İzlanda'dan kalkıp gel­mişti. Henüz 19 yaşındaydı. Otel odasının penceresinden atlamış, şans eseri sadece bacaklarını kırmakla kurtulmuştu. 29 yaşında Danimarkalı bir kampçıydı, gece yarısı direksiyona geçmiş, kara­vanlar, çadırlar arasında dönüp durmuş, huzur içinde uyuyanları ölümle burun buruna getirmişti.

Bir okul gezisine katılarak Hollanda'ya gelen 17 yaşındaki Fransız kızı Gaelle Caroff, son bir iki ayda, otellerde ve kamp yerinde olanları duymamıştı anlaşılan. Duymuş olsaydı eğer, "Olmayan şeyleri görür, sesleri duyarsın. Hiç tehlikesi yoktur, 'smartshop' tabelası asılı dükkânlarda satılır, bir dene, pek keyif alırsın" diyenlere inanmayabilirdi.

Soğuk bir Mart gecesi genç kız, Amsterdam'ın IJ tüneli yakın­larındaki üstgeçite çıktı, ayaklarının altında akan ışık seline doğ­ru bırakıverdi kendini ve hemen oracıkta can verdi. Hangi olma­yan şeyleri görüp hangi olmayan sesleri duyduğunu kim bilebilir?





Sihirli mantar denetimde


"Hiç tehlikesi yoktur, pek keyif alırsın" dedikleri, psilosibin ve psilosin adlı maddeleri sentezleyen, 100 kadar türü bulunan, he­men hepsinin şapkası küçük ve kahverengi bir mantar çeşidi. Her iki maddenin saf şekli, tıpkı yarı sentetik bir madde olan LSD ve peyote kaktüsünde bulunan meskalin gibi, Birleşmiş Milletler'in 1971 tarihli Psikotrop Maddeler Hakkındaki Sözleşmesi'nin 1 sa­yılı cetvelinde yer alırlar. Çünkü algılanan her şeyin distorsiyona uğramasına, zaman ve mekân algısında değişikliklere, renk­lerin ses, seslerin de renk olarak algılanmasına, çeşitli sanrıların (halüsinasyon) ortaya çıkmasına, istem dışı hareket, düşünce ve davranışlara ve öfori, anksiyete, ajitasyon, baş dönmesi, baş ağrı­sı, bulantı ve taşikardi gibi belirtilere yol açarlar.

Çok sayıdaki araştırmaya rağmen, henüz ilaç olarak kullanıla­bileceği kanıtlanmadığından sadece yetkili kişiler tarafından, sa­dece hükümetlerin kontrolündeki hastane ve araştırma merkez­lerinde ve yalnızca bilimsel araştırmalarda kullanılmasına izin ve­rilir. Gerek imalatı, gerekse ticareti özel izinlerle yapılır ve bu bil­giler 1971 Sözleşmesi gereği, düzenli aralıklarla üyesi bulundu­ğum BM Uluslararası Uyuşturucu Kontrol Kurulu'na (INCB) bil­dirilir. Bugün itibariyle dünyada, sözleşmeyi imzalamamış yalnız 11 ülke kaldı. Bunların büyük bölümü, Kiribati, Samoa gibi ada ülkeleri. Bu ayrıntılarla kafanızı şişirmemin nedeni, "büyülü" ya da "sihirli" denen mantarın içindeki maddelerin, dünya genelinde ne denli sıkı biçimde denetlendiğini anlatmak.





LSD unutuldu, doğalı gözde


1971 Sözleşmesi, halüsinojenik maddelerin adlarını sıralamış, ancak içinde bulundukları bitki, mantar ve hayvanlardan söz et­mediğinden, psilosibinli mantarlar uzun yıllar toplanmış, üretil­miş, alınıp satılmıştır. Hatta 2004'teki bir duruşmada tanık olarak dinlenen, zamanın INCB Başkan Yardımcısı Robert Lousberg, iş­lem görmemiş psilosibinli mantarların serbestçe kullanılabileceği­ni belirtmiştir. Tüketimin giderek tehlikeli boyutlara ulaştığım gö­ren bazı Avrupa ülkeleri önce kurutulmuş şeklini, daha soma ku­rusu ile birlikte tazesini de yasaklamış, hatta psilosibin içermediği halde, üretilmesi için gerekli sporların ticaretini bile engellemiştir.

Kanada'da psilosibinli mantarı bulundurmanın cezası 1000 Kanada doları (1150 YTL) ya da beş ay hapistir. Suç tekrarlandı­ğında, cezası 5000 dolara ya da üç yıl hapse çıkar. ABD'de psilosi­bin, psilosin ve bunları sentezleyen mantarlarla ilgili her türlü ey­lem suçtur.

Uyuşturucu piyasasının en temel özelliği, kullanımı yasakla­nan bir maddenin yerini, henüz denetlenmeyen bir alternatifi­nin almasıdır. Nitekim, psilosibinli mantar ticareti engellenince, internet üzerinden başka halüsinojenik etkili mantarlar, örneğin müskimol içeren ve çok tehlikeli amanita muscaria (sinek man­tarı) satanlar belirivermiştir.

Günümüz Avrupası'nda, halüsinojen dendiğinde LSD'nin ak­la geldiği yıllar geride kaldı. Bir zamanların bu çok moda mad­desinin yerini hızla sihirli mantar alıyor. Gençler, doğal ve orga­nik bir ürün tüketmenin, laboratuvarda elde edilen LSD'den da­ha sağlıklı olduğuna inanıyor. Mantarların pazarlanmasmda da, "Doğal, yapaydan üstündür" sloganı öne çıkıyor. Hollanda, Çek Cumhuriyeti, Avusturya, Portekiz, İtalya ve Polonya'da 15-16 ya­şındaki öğrenciler arasında sihirli mantar denemiş olanların sayı­sı, yine laboratuvarda sentezlenen Ecstasy'yi kullanmrş olanlara eşit. Fransa ve Belçika'da Ecstasy'den bile fazla. Türkiye'de olan biteni öğrenmek istediğinizi biliyorum. Yazımın bir başka yerin­de, ona da değineceğim.





Hollanda, mantarı yasaklıyor


Liberal uyuşturucu politikalarıyla tanınan Hollanda, 2001'de si­hirli mantarların kurutulmuş şekilde satışını yasakladı. Buna kar­şılık tazelerinin, "smartshop" denen özel dükkânlarda satılması­na dokunmadı.

Yeni yasa, "De Sjamaan" (Şaman) gibi, mantar toptancılarını ciddi biçimde etkiledi. 2003 ile 2005 arasında, kuru mantar ihra­catçıları yasanın kaldırılması için çok sayıda dava açtılar, ancak hepsini kaybettiler. Hollanda, artık yurtdışına eskisi kadar man­tar ihraç edemiyordu ama, Amsterdam'ın smartshop'ları manta­rın büyüsüne kapılmak isteyen Avrupalı gençlerin bir numaralı gözdesiydi.

2007 başlarında Amsterdam Sağlık Müdürlüğü, son iki yılda si­hirli mantar yüzünden, çoğu İngiliz, 134'ü yabancı uyruklu, 148 kişinin hastanelik olduğunu açıkladı. Mart ortalarında, Fransız kızın köprüden aşağıya atlamasıyla birlikte mantarların yasaklanmasını isteyenler çoğaldı. Tek başına sihirli mantarın öldürmeye­ceğini, beraberinde alkol ya da esrar kullanmış olabileceğini, hat­ta daha önce psikiyatrik tedavi gördüğünü, başka bir ilaç almış olabileceğini iddia edenler de çrktı.

Otopsi sonuçları açıklanmadığından, belki de hiç otopsi ya­pılmadığından (Hollanda'da yapılmadığı kesin, Fransa'da yapı­lıp yapılmadığını öğrenemedim), bu iddialar kanıtlanamadı. Kızın aşağıya atlamasının ya da düşmesinin nedeni ne olursa olsun ok yaydan çıkmıştı bir kere ve uyuşturucu konusundaki hoşgörüsü nedeniyle yıllardır eleştirilen, hatta BM Uyuşturucu Kontrol Kurulu'yla mahkemelik olan Hollanda, bu ölümlü olayı öne sü­rerek, karne notunu yükseltmeye niyetliydi. Nitekim Ekim ajan­da, sihirli mantar üretimini tümüyle yasaklamaya kararlı olduk­larını ilan ettiler. Altı ay kadar soma, 25 Nisan 2008'de parlamen­tonun büyük bir çoğunluğu, taze olanları dışında halüsinojenik mantarların üretim ve kullanımını yasaklayacak bir yasayı onay­ladı. Aralık 2008'de bir adım daha öteye gittiler. Bu kez, tazelerin de satışını yasakladılar. Uygulamada ise işler şu şekilde yürüyor: Yarım gram kuru ya da beş gram taze mantardan fazlasını bulun­duran soruşturmaya uğruyor. Bu güzel haber, kurul başkanlığım sırasında geldi, hepimiz derin bir nefes aldık. Hollanda, artık ba­şımızı ağrıtmayacaktı.





Avrupa Uyuşturucu Raporu güncel değil


Avrupa Uyuşturucu ve Uyuşturucu Bağımlılığını İzleme Merkezi'nin (European Monitoring Centre for Drugs and Drug Addiction, EMCDDA) 2007 raporu, bu hafta neredeyse bütün ga­zetelerde yer buldu ve genellikle "Türkiye'de okul öğrencilerinin yüzde 10'u uyuşturucu kullanıyor" şeklinde manşete taşındı.

Bu veriyi kimin sağladığını, araştırmanın hangi kentte ve okul­larda yapıldığını merak ettiğimden, raporun orijinalini incele­dim. Bir kere raporda, "Türkiye'de öğrencilerin yüzde 10'u uyuş­turucu kullanıyor" diye bir cümle yok. Hem İngilizcesinin, hem de (felaket derecedeki kötü, kaynakların yarıdan fazlası eksik) Türkçe çevirisinin 43. sayfasında, 15 ve 16 yaşındaki öğrencile­rimizin, Yunanistan, Kıbrıs, Romanya ve Norveç'teki yaşıtlarına benzer şekilde, yüzde 10'dan daha küçük bir bölümünün "yaşam boyu" uyuşturucu denediği kayıtlı. Bu verinin dayandığı 116. kay­nak, bir tablo. Tablo'da, öğrencilerimizin yüzde 4'ünün "yaşam boyu" esrar, yüzde 2'sinin "yaşam boyu" kokain denediği ve bu oranların 2003'te Adana, Ankara, Diyarbakır, İstanbul, İzmir ve Samsun'da yapılan bir araştırmadan alındığı belirtiliyor.

Bu araştırmayı çok iyi biliyorum. Beş bakanlık, altı üniversite ve Birleşmiş Milletler Uyuşturucu ve Suç Ofisi'nden toplam 121 kişinin, ayrıca adı geçen kentlerde görevli onlarca öğretmenin yer aldığı bir projeydi ve ben de İstanbul, Adana, Diyarbakır ve Samsun illerinin koordinatörüydüm.

Kısacası, EMCDDA’nın 2007 yılı raporundaki, gençlerimizin madde kullanımıyla ilgili bölüm, beş yıl önceki verilere dayanıyor ve bu nedenle, ne güncelliği, ne de haber niteliği var. Bu araştır­manın sonuçlarını ve bazı bulgularımızın nasıl sansürlendiğini, ilk baskısı 2006'da yapılan, Labirent adlı kitabımdaki "Fotoğraf çok, bakan yok" adlı yazımda okuyabilirsiniz. Yeri gelmişken be­lirtmekte fayda var, bilgisine başvurduğumuz 6 bin 149 öğrenci arasında "sihirli mantar"ın ne olduğunu bilen, üstelik ulaşmanın hiç de zor olmadığım kaydedenler de vardı.

Öte yandan EMCDDA raporu, Türkiye'yi, Yunanistan, Polonya, Portekiz, İngiltere ve Kuzey İrlanda ile birlikte, 2006'de uyuştu­rucu maddelerle ilgili yeni bir strateji belgesi kabul eden ülkeler arasında saymaktadır ki, kanımca asıl masaya yatırmamız ve ta­kipçisi olmamız gereken, 20 Kasım 2006 tarihinde onaylanarak yürürlüğe giren ve 2006-2012 arasım kapsayan, Türkiye'de bağım­lılık yapıcı maddeler ve bağımlılıkla mücadele ulusal politika ve strateji belgesidir.





Avrupalı mantar meraklıları internette


Piyasadan halüsinojenik mantar alımı zorlaştıkça, Avrupalı tüketici internete başvurdu. Bugünlerde, yani 2010 sonların­da, "online" psikoaktif madde satın alınabilecek 170 satış nok­tası bulunuyor. Bunlardan 64'ünde psilosibin içerenlerin ya­nı sıra, Amanita muscaria'lı halüsinojenik mantarlar da sunu­luyor. Halbuki 2006'da bu tür internet sitelerinin sayısı sadece 39'du. Avrupa ülkelerinde son bir yıl içinde bu tür mantarları tü­keten gençlerin oranı yüzde 0.2 ile yüzde 5.9 arasında değişiyor. İncelenen 26 ülkeden 10'unda, mantar tüketimi, LSD'den fazla. Yaşam boyu en az bir kez mantar tüketenlerde Çek Cumhuriyeti ilk sırada, onu Slovakya izliyor.





Procare'nin iki Türk girişimcisi


Amsterdam piyasasındaki psilosibinli mantarların yarısını, iki Türk girişimci, Murat ve Ali Küçükşen sağlıyordu. 1987'de kur­dukları Procare adlı modern tesiste, 1993'den bu yana halüsino­jenik mantar yetiştiriyorlar ve yılda 15-18 ton kapasiteye ulaşmış durumdaydılar. El değmeden paketlenen taze mantarları gerek smartshop'lara, gerekse internet üzerinden tüketiciye sattılar. 11 Ocak 2008 günü, Murat Küçükşen'i telefonla aradım ve man­tar yasağının kendilerini nasıl etkileyeceğini sordum. Küçükşen, son altı yılda 2 milyon Euro'yu bulan bir yatırım yaptığım söyledi.

Psilosibinli taze mantar üretim ve satışma izin veren bir yük­sek mahkeme kararının bulunduğunu, yasağın gelmesi duru­munda zararlarının telafisi için dava açacaklarını anlattı. Murat Küçükşen'e hak verdim ama uluslararası sözleşmelerin takibiy­le yükümlü bir kurulun üyesi olarak, Amsterdam’ın Avrupa'nın uyuşturucu başkenti unvanından vazgeçmeye karar vermesine sevindim, Procare'ın elindeki yatırımı insan sağlığına yararlı bi­çimde değerlendirecek yaratıcılığa sahip olduğunu düşündüm.

İki yıl sonra Procare, yasal düzenlemelere uymak zorun­da kaldığını ileri sürerek internetteki sayfasını kapattı, ancak "MagicTruffles" (Sihirli Mantarlar) adıyla yeni bir siteden mantar satışını sürdürdü. Hatta, artık Amsterdam’ın yanısıra Ibiza ada­sında da satış noktalarının bulunduğunu, otel adreslerine dahi teslimat yaptığım bildirdi. Can çıkar, huy çıkmaz.





Yolcu koltuğunda bir kurbağa


Bundan üç yıl kadar önce, 2007'de, İngiliz bayan Laura Mirsch, sevgili köpeği Leydi'yi veterinere götürmüş. "Komşular, köpekle­rinin Leydi’ıyle oynamasına izin vermiyor. Zaten çocuğunun bir uyuşturucu bağımlısıyla arkadaşlık etmesini kim ister ki" diye ya­kınmış. Bayan Laura, köpeğinin bağımlı olduğunu komşulardan saklamaya çalışmış ama, nafile. Bir o yana bir bu yana yalpala­yan, yol ortasında aniden kala kalan garip bakışlı köpeğe biraz dikkat eden, ağzındaki kurbağayı görüyormuş. Anlatılan o ki, ve­teriner, köpeği kurbağa yalamaktan tamamen vazgeçirememiş ama, en azından farklı bir bilinç haline geçme merakını haftada bire kadar indirmiş.

Köpek Leydi'nin yaladığı kurbağa, İstanbul'da Kurbağalıdere'de rastladığımız ya da Fransız lokantalarında bacağının ızgarasını yediğimiz sıradan kurbağalardan değil. Bufotenin adlı halüsinoje­nik etkili bir kimyasalı sentezleyen bufo alvarius ya da bufo marinus benzeri özel bir kara kurbağası. Bufotenin, tıpkı LSD, meskalin ya da psilosibin gibi uluslararası sözleşmelerle denetlenen bir madde. ABD, Avustralya, Yeni Zelanda sadece maddenin kendisi­ni değil, onu salgılayan kurbağaların da üretim ve ticaretini kont­rol altında tutuyor.

Buradan da anlaşılacağı üzere, kurbağa yalamak köpekle­re mahsus bir davranış değil. Saçlarına çiçekler tutuşturan, mi­ni etekli, dar çizmeli hipilerin Kaliforniya tepelerinde kara kurba­ğa avına çıkmasının ya da Avustralya'nın bir yerlerinde kurbağa derisini tütünle sarıp içenlerin (ve ölenlerin) üzerinden 30 yıldan fazla bir süre geçse de, Kansaslı David Theiss gibi, yolcu koltu­ğunda bir kavanoz, kavanozda halüsinojenik bir kurbağa dolaş­tırdığı için 2007 Kasımı'nda tutuklanan ve yüklüce bir kefalet ödemek zorunda kalanlara hâlâ rastlanıyor.





Çöpçatan DNA'lar


Bu gezegendeki yaşantı gittikçe garipleşiyor. Ismarlama çocuklar, insan ötesi yaratıklar, robotlar falan. Bir de, "Gördüklerinize, duyduklarınıza sakın inanmayın. Arkasında başka gerçekler olabilir" deniyor. Yine de, bir İngiliz müzika­lindeki gibi "Durdurun dünyayı inecek var" demeye dilim var­mıyor. Her şey öylesine güzel ki hâlâ, eminim bir dursa kimse inmez, ama mutlaka binen olur.

Bizden iki kuşak öncekiler bebekleri leyleklerin getirdiğine inanırmış. Annem, her şeyin çiçekler ve böceklerle anlatılma­sından yanaydı. Biz, 1968 kuşağıydık, "gerçeği ve sadece gerçe­ği" söyledik. Bizden sonrakiler nasıl açıklayacak. "Sen bir tüp be­beksin" demek nispeten kolay da, "Seni internetten satın aldık" demek biraz zor.

2007'de ABD'de Texas-San Antonio'da bir klinik ilk insan emb­riyo bankasını kurduğunu ilan etti ve döllenmiş insan yumurtala­rı satmaya başladı. Yumurta ve sperm sahiplerinin ırkını, eğitim derecesini, kişilik özelliklerini seçmek, bebeklik, çocukluk, hat­ta kimi zaman erişkin hallerinin fotoğrafını görmek mümkündü. Şirketin sahibi bayan Jennalee Ryan "Çocuğu olmayan çiftlere, bekâr kadınlara yardımcı olmaya çalışıyoruz. Üstelik hazır emb­riyo satın almak, tüp bebek yapmaktan hem daha hızlı, hem de daha ucuz. Kadınlarımız en az lise, erkeklerimiz üniversite mezu­nu" açıklamasını yapınca, doğal seçilim yanlılarının eleştiri okla­rına hedef oldu. Sarışın ve mavi gözlülerin sayıca giderek azalma­sından yakınanlar ise bu girişimi destekledi.

Tüketiciyi koruma derneklerinin başvurusu üzerine embriyo bankasının bulunduğu apartman katını ziyaret eden Amerikan Gıda ve İlaç Dairesi FDA'nın müfettişleri konunun kendileriyle hiçbir ilgisi bulunmadığına karar vererek işin içinden çıktı. Daha önce, birkaç kez ad değiştirerek değişik eyaletlerde evlatlık bul­ma şirketleri kuran Jennalee Ryan gazetelerin birinci sayfasında, ayrıca ulusal televizyon kanallarında bir süre boy gösterdikten sonra sessiz kalmayı yeğledi. 90'ından sonra çocuk sahibi olmuş Hz. İbrahim'den esinlenerek "İbrahim'in Yaşam Merkezi" adını verdiği şirketin artık embriyo pazarlamayacağını, sadece yumur­talarını satmak isteyen kadınlarla, kiralık anne olmak isteyenle­ri müşterileriyle buluşturacağını ilan etti. İnanıp inanmamak si­ze kalmış.





Süper insanlar kapıda


İnternet üzerinden sağlıklı embriyo satışı, uzunca bir süredir küllenmiş öjenik tartışmalarını yeniden alevlendirdi. İnsanın ka­lıtımsal özelliklerini, tıpkı bir hayvan ya da bitkiymişçesine iyi­leştirmeyi, bedensel ve zihinsel olarak daha üstün nitelikte bi­reyleri hedefleyen öjenik akımının, İngiliz ve Amerikalılardan esinlenmiş, Yahudi karşıtı bir Nazi ideolojisi olduğu sanılmasın. Taraftarları, özellikle 1950 öncesinde, Japonya'dan Arjantin'e, Rusya'dan Meksika'ya kadar çok geniş bir coğrafyada, bu arada Türkiye'de de önemli köprübaşlarını tutmayı başarmış, kimi uy­gulamalar göklere çıkartılmış, kimileri yerin dibine batırılmıştır.

Yakın akrabalar arasındaki evliliklerin engellenmesini, doğum öncesi genetik taramaları, hatta çiçek, felç, boğmaca aşılarını öjenik olarak değerlendirenler çıksa da, daha sağlıklı bebeklerin doğmasını istemekten, sakatlık ve ölüm riskini azaltmaktan daha önemli ne olabilir?

Ancak gelecekte, uygulamaların bunlarla sınırlı kalmayacağı­nı, genetik değişikliğe uğratılmış daha güçlü, daha zeki, daha uzun ömürlü (hatta ölümsüz) bir avuç süper insanın, kainata hükmede­ceğini, bu nedenle her türlü genetik araştırmanın yasaklanmasını isteyen o kadar çok kişi var ki. Bırakın bunları, "Karbon yerine si­lisyum, su yerine amonyak kullanan insan ötesi yaratıklar türer, bunlar alıp başını dünya dışı gezegenlere gider. Biz de buralarda insansı robotlarla baş başa kalırız" diye kâbus görenler bile var.

Halbuki, geçen ay İsviçre'de, Ecole Polytechnique Federale de Lausanne'ın "Mavi Beyin Projesi"nde çalışan bir grup nörobilimci IBM'in sağladığı en hızlı bilgisayarı kullanarak silikondan insan beyni yapmakta olduklarını açıkladılar. Bakarsınız, yukarıda sıra­lananlar hayata geçmeden, bilgisayarlar insanları hepten esir alır.

Bana sorarsanız, ne süper insan olmak, ne de başka bir ge­zegene gitmek istiyorum. En yakın zamanda, Carnegie Mellon Üniversitesi'nin Claytronics adlı üç boyutlu ışınlama projesinde çalışan Metin Sıttı, Burak Aksak ya da Emre Karagözler'i bula­cağım. Durmadan seyahat etmekten öylesine yoruldum ki, nano boyutlarda milyarlarca robot birbirine yapışıp şeklimi alsa, be­nim yerime toplantılara katılsa, ikram edilenleri yiyip içemese de çok keyif alacağım.





Eşin posta kutunda


"Büyük umutlarla çıktığınız birisi hayallerinizi yıktı mı? Evlendiğiniz kişiden kısa zamanda boşandınız mı? Artık size uy­gun eşi aramaktan vazgeçin. Kendinizi bilimin güvenilir kolları­na bırakıverin." Hangi kadın bu ilana kapılmaz, hangi kadın evle­neceği erkekle ömür boyu birlikte olmak istemez? Büyüklerimiz, "Kavun değil ki, koklayıp da alasın" derdi, kokunun kadın erkek ilişkisindeki önemini bilerek.

Henüz internetten embriyo ısmarlama noktasında değil, ço­cuk sahibi olmak için babadan kalma usulleri tercih eden muhafazakârlardansanız 2008'den itibaren işiniz çok kolay. Çünkü, iki aydır Eric Holzle, kokusunu beğeneceğiniz, ömür bo­yu birlikte olmaktan tat alacağınız, üstelik ondan doğacak çocuk­larınızın da sağlıklı olacağı bir eş bulmaya söz veriyor. Yaptığı iş, "Kadınların erkekleri beğenmesi için koku önemlidir", "Kadınla erkeğin DNA'lan, dolayısıyla bağışıklık sistemleri ne ölçüde fark­lı olursa birbirlerini de o kadar beğenirler" ve "DNA'lar ne kadar farklı olursa, doğacak çocuklar da o oranda sağlıklı olur" hipo­tezlerini kanıtlamaya çalışan bilimsel araştırmalara dayanıyor.

Kredi kartmızla 1.995 Amerikan doları, yani yaklaşık 2 bin 300 YTL yatırırsanız size ucuna pamuk sanlı bir çubuk gönderiyor, çubuğu yanağınızın iç tarafına sürtüyor, zarfa koyup iade ediyor­sunuz. DNA sonuçlarınızı (korkmayın, gizli tutuyor), bankasındakilerle (yani evlenecek hanım arayanlarla) karşılaştırıyor. Birkaç hafta içinde size uygun adayların fotoğrafı, boyu bosu, huyu su­yu, parası pulu, dini imam, son 10 yıllık adli siciliyle birlikte pos­ta kutunuza geliveriyor. Eh size de, artık birini seçmek kalıyor. Gönlünüzü ferah tutun, bankadaki erkekler arasında evvelce cin­sel suç işleyenler yokmuş.





Kel kafa ve kurabiyeler


Bilgisayar ekranında dünya güzeli bir bebek resmi. Ama o as­lında bir bebek değil. Şifreyi bilirseniz, içine gizlenmiş nükleer santral planını görebilirsiniz. "Hiçbir şey apaçık görünen kadar aldatıcı değildir" demiş Sherlock Holmes'un yaratıcısı Sir Arthur Conan Doyle. Büyük usta yüz yıl önce ne de doğru söylemiş.

Bundan 2500 yıl kadar önce damadına gönderdiği her mektup düşmanın eline geçen Miletli Histiaeus'un tepesi atmış, en sadık kölesinin saçını kazıtıp kafasına "Perslere karşı ayaklanın" döv­mesi yaptırmış. Adamın saçları uzayıp yazıyı örtünce damadına yollamış. O da kölenin saçlarını yeniden kazıtıp mesajı okumuş.

Steganografi'nin, yani bilgiyi görene, gördüğü şeyin içinde önemli bir başka bilgi olduğunu fark ettirmeme, bilgi içine bil­gi gizleme ustalığının pek çok örneği var. Çin lokantalarında, ye­mek sonrası önümüze konan "müessesenin ikramı" kurabiyeler de onlardan biri.

Efsaneye göre, Moğol imparatorluğunun hükümranlığında yaşayan Çinliler, yaklaşan Ay Festivali'nde isyan etmeye karar vermiş ve eylem planını festival sırasında dağıtılan ayçöreklerin ortasına saklamışlar. O gece binlerce Çinli, çöreklerden çı­kan plana göre hareket etmiş, Moğol boyunduruğundan da böy­lece kurtulmuşlar.

Bir özgürlük simgesini, kimilerimiz "Neyse halim, çıksın falim" diyerek kırsa ve içinden çıkan küçük kağıtta geleceğini bulma­ya çalışsa da, bir steganografın bugünlere gelebilmesi hoş bir şey. İnsan zekası, bilgi içine bilgi saklamak için kel kafa ve kurabi­yelerden başlayarak, filmi çekilen savaş esirinin, gözlerini mors alfabesine uygun şekilde kırparak işkence gördüğünü anlatması­na, hatta şifreli DNA parçacıkları sentezleyip toplu iğne başı bü­yüklüğündeki kağıtlara emdirdikten soma bunları, ilgisiz bir met­nin yer aldığı mektup kağıdının bir yerine (örneğin ilk "i" harfi­nin noktası) monte ederek göndermeye varıncaya kadar, her tür­lü olanağı başarıyla denemiştir. Yeter ki, bilgiyi görmesini istedi­ğiniz kişi açacak anahtarı bilsin.





Esir askerlerin ayıp fotoğrafları


Amerikan USS Pueblo gemisi, Sovyetler Birliği ve Kuzey Kore'yle ilgili bilgi toplamak üzere Tsuşima Boğazı'na gönderil­mişti. 23 Ocak 1968 günü Pueblo, Kuzey Kore gemilerinin ve MIG jetlerinin saldırısına uğradı. Bir denizci öldü, pek çoğu yaralandı, gemi komutanı Lloyd M. Bücher dahil olmak üzere 83'ü esir alın­dı. Kuzey Koreliler 11 ay boyunca ellerinde tuttukları Amerikan askerlerinin casusluk yaptıklarını kabul ettiğini ve kendileriyle işbirliğinde olduğunu kanıtlamak üzere film ve fotoğraflarını çek­tiler, konuşmalarını kaydettiler.

Halbuki esirler, Korelilerin, Amerikan dil ve kültürünün ince ayrıntılarına hakim olmadığını fark etmişti. Propaganda amaçlı her ses ve görüntü kaydında, bu durumdan olabildiğince yararlan­dılar, işbirliği yapmadıklarını, morallerinin yüksek olduğunu an­latmaya çalıştılar. Komutan Bücher, gördüğü işkenceler işe yara­madığında, askerlerinin en gencinden başlamak üzere gözü önün­de infaz edileceği tehdidi üzerine, steganograflarla dolu bir itirafname yazıp imzalamıştı. Örneğin "Kuzey Kore devletine şükrede­riz. Büyük lider Kim II Sung'a şükrederiz" derken, "şükrederiz" karşılığında kullandığı "we paean" sözcüğü, ses olarak "üstüne işeriz" anlamına gelen "pee on"a benziyordu. Pueblo'nun Kuzey Kore karasularına girdiğini kabul ettiği cümle, Amerikan askeri ceza yasasındaki "ırza geçme" tarifiyle harfiyen örtüşüyordu.

Komutanlarının bu yöntemini fırsat buldukça askerleri de tek­rarladı. Toplu fotoğrafları çekilirken, ellerini işaret dilinde "snow job", yani "kandırma" anlamına gelecek şekilde tuttular, orta par­maklarını, sinkaf (arapça s ve k harflerinin okunuşları) anlamına gelecek biçimde kameramana doğru uzatarak poz verdiler. (Bu sonuncular, o yıl bütün dünya gazetelerinde yer bulduğu halde, Amerikan gazeteleri "ayıp olur" diyerek basmamıştır).

Pueblo'nun mürettebatı iade edildiğinde bir askeri soruşturma geçirdi, gemiyi ve içindeki bilgileri yeterince koruyamadığı gerek­çesiyle komutanın yargılanması istendi. Savunma Bakanlığı bu­na izin vermedi. 20 yıl soma Bücher, bir beyanatında "O tarihte, Pasifik'in batısında muazzam bir askeri gücümüz bulunmaktaydı. Bize beş dakika uzaklıktaydılar ama, her nedense orada olduğu­muzu unuttular" demiş, 1989'a kadar savaş tutsağı oldukları kabul edilmemişti. Komutan 2004'te öldü. Gemisi, hâlâ Kuzey Kore'de ve turistlere gezdiriliyor. Google'un harita kısınına gidip "USS Pueblo" diye arama yaparsanız, demirli olduğu yeri görebilirsiniz.





Steganolu teröristler Truva atlarına karşı


Birkaç yıl öncesinin ilginç gelişmelerden biri, teröristlerle mü­cadelede sert yöntemleriyle tanınan Almanya İçişleri Bakanı Wolfgang Schauble'nin, Alman polisine "Truva atı" gizlenmiş ya­zılımlar kullanma izni girişimiydi. Bay Schäuble, maliye bakanlığı ya da sosyal hizmet bürosu gibi resmi bir makamdan gönderile­cek bir e-postayla internete bağlı kişisel bilgisayar ve sunucuların sabit disklerine bir Truva atı sokmayı, böylece uzaktan ve haber­sizce yasadışı faaliyetleri izlemeyi planlıyordu. Gazeteciler ve in­san haklan savunucuları teklife hararetle karşı çıktı. Hukukçular da, araştmlan sabit disklerin Almanya dışındaki bir ülkede olabi­leceğinden bahisle konunun uluslararası bir skandala dönüşece­ğini ileri sürdü.

Aslında, Truva atlarının bir işe yaramayacağı açık. Çünkü uzunca bir süredir internetten gönderilen fotoğraf, müzik ya da video dosyalarının içine bilgi gömülüyor ve şifreyi bilen alıcıdan başkası, örneğin bir aile fotoğrafının içine bir havaalanı planının saklandığım fark etmiyor.

Şimdilerde, internetten indirilebilen 500 kadar basit yazılımla içine bilgi gömülü veriler gönderilebilir, almanlar da görülebilir oldu. (Meraklısı, "verigizle.com: Kem Gözlerden Korur!" sitesin­de deneyebilir). Ancak dikkatli olun, internette dolaşan steganografi analizcisi adli bilişim uzmanı polislerin sayısı hiç de az de­ğil. 2011 başı itibariyle hâlâ görüşülen "Bilişim Ağı Hizmetlerinin Düzenlenmesi ve Bilişim Suçlan Hakkında Kanun Tasarısı" kabul edildiğinde sayılan daha da artacak. Çünkü El Kaide örgütünün bu yöntemi kullanarak haberleştiği dedikodusu çıkalı beri, gön­derilen her fotoğraf, müzik ya da videoya kuşkuyla yaklaşılıyor. Devir, internette oyun oynama zamanı değil.





Sesler duyuyorum doktor bey!


Sadece "Ağır bir taşın, yere düşerken çıkarttığı, gümbürtü­ye benzer sesler duyuyorum" demişlerdi. Kimsenin ses filan duyduğu yoktu aslında. İster tuzak deyin, ister eşek şakası, psikiyatride pek çok şey ondan sonra değişti.

Dr. David L. Rosenhan, 1973'te Science dergisinde "On Being Sane in Insane Places" (Akıl hastanelerinde akıllı olmak üzerine) adlı, psikolojinin en çok okunan makaleleri arasına girmiş deney­lerini yayımlamadan önce, Kaliforniya, Arizona ve Harvard üni­versitelerindeki kollokyumlarda sunmuş ve olağanüstü ilgiyle karşılanmıştı. Rosenhan deneyleri, çokça tartışılmakla birlikte, psikiyatrinin bugünkü standartlara ulaşmasında başlıca dönüm noktalarından biri kabul edilir.

Rosenhan'ın ünlü makalesi şöyle başlar: "Pek çok cinayet da­vasında, savunma tarafındaki ünlü psikiyatrlar, sanığın akıl sağlı­ğı yerinde olmadığından ceza sorumluluğunun bulunmadığını id­dia ediyor. Savcılık tarafında yer alan, en az onlar kadar ünlü baş­ka psikiyatrlar ise, aynı kişinin akıl sağlığını yerinde bulup ceza sorumluluğu var diyor." Rosenhan sorar, "Bir kişinin akıl sağlığı­nın yerinde olup olmadığı ve akıl sağlığının derecesi anlaşılabilir mi?" Tahmin ettiğiniz gibi, Rosenhan bu konuda bir hayli kötüm­serdir ve psikiyatri uzmanlarının objektif kriterlere dayanmadığı­nı deneylerle kanıtlamaya çalışır.

Aralarında kendisinin de bulunduğu farklı yaş, cinsiyet ve meslek mensubundan sekiz kişi, adlarını değiştirerek ABD'nin beş ayrı eyaletindeki, kimi eski, kimi yeni, kimi özel, kimi resmi farklı hastanelere başvurur ve başkalarınca işitilmeyen seslerden yakınırlar. "Boşluk" ya da "derinlik" sözcükleridir bunlar ya da ağır bir cismin yere düşerken çıkarttığı "güm, pat" benzeri gürül­tülerdir. Şikâyetleri ve değiştirdikleri adları dışında, oldukları gi­bi davranırlar. Hatta, psikiyatri servislerine sevk edildikten sonra ses duyduklarından bile bir daha söz etmezler. (Başlangıçta grup­ta bir kişi daha vardır ama, kurallara uymayıp yaşam öyküsünde değişiklikler yapınca değerlendirmeye alınmamıştır.)

Kliniklerde yatan 118 gerçek hastadan 35'i, grubun bazı üyele­rine "Sen deli olamazsın, herhalde hastaneyi teftişe gelen bir ga­zeteci ya da profesörsün" der, kalanı da bunların evvelce hasta olup şimdi düzeldiğine inanır. Hastane görevlileri ise, onların bi­rer "sahte hasta" olduğunu hiçbir zaman anlamaz. En kısası bir hafta, en uzunu 52 gün olmak üzere, ortalama 19 gün hastanede tutulurlar. Özel hastanede yatan biri "manik depresif psikoz", ge­ri kalanlar, "remisyonda şizofren" tanısıyla taburcu edilir.





Kim hasta, kim değil


Rosenhan, bu deneyin tersim de uygular. Bir araştırma ve eği­tim hastanesinin başhekimi ve çalışan personeline, gelecek üç ay içinde bir ya da birkaç sahte hastanın, psikiyatri servisine yatmak amacıyla başvuracağını bildirir. Yatırılan her hasta ile doğrudan bağlantısı bulunan psikiyatr, hekim ve hemşirelerin bir form dol­durmasını, hastalara 1 ile 10 arasında puan vermesini, sahte has­ta olduğundan kuşkulandığında, 1 ya da 2'yi işaretlemesini ister.

Üç ay sonra Rosenhan, yatırılan 193 hastayla ilgili formları in­celer. Hastalardan 41'i, değerlendirmeyi yapanların en az biri ta­rafından "kesinlikle sahte hasta"dır. 19'u, birden fazla psikiyatr ve sağlık personeli için "sahte hasta olabilir".

Halbuki, deneyin sürdüğü üç ayda başvuran hastaların hiçbi­riyle Rosenhan'ın ilgisi yoktur, bir başka deyişle, aralarında "sah­te hasta" numarası yapan, onun bildiği kimse yoktur.

Rosenhan, ünlü makalesinde sorar "İkiden fazla psikiyatri uz­manının normal zannettiği, buna rağmen kliniğe yatırılan 19 kişi, gerçekte normal miydi, yoksa akıl hastası mı? Hiçbir zaman bi­lemeyeceğiz" ve "Şurası muhakkak ki" diye sürdürür, "Psikiyatri kliniklerinde, akıl sağlığı yerinde olanla, olmayanı ayıramadığı­mız apaçık ortada."





30 yıl sonra deneyi tekrarladı


Rosenhan'ın makalesi, ülkesini ayağa kaldırmış ve Amerikan Psikiyatri Birliği'nin, Akıl Hastalıklarının Ayırıcı Tanısında El Kitabı (The Diagnostic and Statistical Manual of Mental Disorders, DSM) adlı rehberini üçüncü kez değiştirmesini sağla­mıştır. Bilimsel gelişmeler doğrultusunda DSM III, 1994'te yeniden değişerek, DSM IV oldu, şimdilerde DSM V üzerinde çalışılıyor, büyük bir olasılıkla Mayıs 2013'te kullanılmaya başlanacak.

Hukuk ve psikoloji profesörü Rosenhan, sadece akıl hastalık­larının tanısında kullanılacak kriterlerdeki değil, yargılamayı dü­zenleyen yasalara psikolojinin girmesi, jüri seçimlerinde bu bi­lim dalından yararlanılması gibi devrim niteliğindeki değişiklik­lere de önayak oldu. 80'ine yaklaşan Rosenhan, 34 yıldır Stanford Üniversitesi'ndeki öğretim üyeliğini sürdürmektedir.





Dört kuşağı inceledi


Harvard'dan psikoloji yüksek lisanslı, Boston'dan doktoralı Lauren Slater, Rosenhan deneylerinin bir benzerini, 30 yıl sonra tekrarladı. Dokuz farklı psikiyatri kliniğine başvurarak, ağır bir cismin yere düşerken çıkarttığına benzer sesler duyduğunu söy­ledi. Her birinde, "psikotik depresyon" tanısı kondu, tedavi için antipsikotik ve antidepresan ilaçlar verildi. Dr. Slater bu deneyi­mini bir kitabında anlattı. Şimdilerde, kendisini eleştiren psiki­yatri uzmanlarına avukatı aracılığıyla cevap yetiştiriyor.

Üniversite öğrencisi Janice Egeland, 46 yıl önce Pennsylvania'daki bir piknikte, teknolojiyi reddeden, karasa­banla tarım yapan ve dış dünyadan soyut yaşamalarıyla tanınan Amish topluluğuna mensup yaşlı bir kadına rastladı. Torununun kendisini kaygılandıran rahatsızlığı için "Siss im Blut" demiş­ti kadın, atalarından miras Hollandacasıyla. Yani "Kanda yazılı". Kadının kalıtımla açıkladığı, Amish'ler arasında sıklıkla görülen o tarihte manik depresif, günümüzde bipolar bozukluk veya iki uç­lu duygudurum bozukluğu olarak adlandırılan bir hastalıktı.

Egeland, altı laboratuvar ve 15 üniversitenin yer aldığı bir araştırma ekibi oluşturdu, ABD Sağlık Bakanlığı'nın fonlarıyla, dört kuşağı hayatta olan Amish ailelerini 20 yıl inceledi. 1987'de Science dergisinde yayınlanan bulguları, psikiyatri için bir dö­nüm noktası oldu: 11. kromozomun kısa kolu üzerindeki bir DNA bölgesi ile bipolar bozukluk arasında ilişki bulunmuştu. Psikiyatri ile genetiğin ilk buluşmasıydı bu ve baş döndürücü se­rüvenin başlangıcıydı. Egeland, halen Miami Üniversitesi Tıp Fakültesi'nde psikiyatri ve halk sağlığı profesörü.

1990'da, Teksas Üniversitesi'nden Kenneth Blum'un alkolizmin genetik nedenleri olabileceğini bildiren çalışmasını sayısız araştır­ma izledi. Böylelikle DNA’ınızın, diğer birçok hastalıktaki gibi kimi davranış kusurlarının ortaya çıkışında payı bulunduğu kesinleşti.

Psikiyatri genetiği, hastalıkların ayırıcı tanı ve tedavisine mutlaka katkıda bulunacak. Belki de, psikiyatrinin tanı kriterle­ri değişecek. Farmakogenetik sayesinde hangi hastaya, hangi ila­cın ne dozda verilmesi gerektiği anlaşılacak. Pek çok Türk üni­versitesinde (Örneğin Atatürk, Edirne, Gaziantep, Hacettepe, İstanbul, Mersin, Pamukkale) bu alanda araştırmaların sürmesi, sonuçların uluslararası dergilerde yayınlanması gurur veriyor.





Şizofreni geni yok


Gazeteciler "şizofreni geni bulundu", "alkolizm geni bulundu", "bağımlılık geni bulundu", "kumar geni bulundu" şeklinde san­sasyonel manşetler atmayı pek seviyor. Aslında bu genler, hiçbir zaman bulunmadı. Çünkü düşünce, davranış, duygu değişiklikle­riyle kendini gösteren rahatsızlıklarda, "tek gen tek hastalık" hi­potezi geçerli değil. Küçük bir değişikliğe uğramış onlarca, belki de yüzlerce DNA bölgesinin birbiriyle, ayrıca çevre koşullarıyla etkileşmesi sonucunda ortaya çıkıyorlar. Bu değişikleri hem annenin, hem de babanın taşıması durumunda, çocuğun hastalığa yatkınlığı artıyor, kısacası risk oluşturuyor. Neredeyse her hafta, risk oluşturabilecek gen bölgelerine yenileri ekleniyor. Özetle, şi­zofreni geni diye bir şey yok.

Ancak böylesi yanlış algıların sakıncaları olabilir. Bu dünya va­tandaşları, hem genetik biliminin hem de psikiyatrinin defalar­ca kötüye kullanıldığına tanık oldu. İkisi bir araya gelince, insan haklarının rafa kaldırıldığı rejimlerde, nasıl bir tehlike oluştura­bileceğini size bırakıyorum. Umarım günün birinde DNA’ınız in­celenip "şizofreniye yatkın", "alkolizme yatkın" diyerek derdest edilmeyiz.





Psikiyatri ile genetiğin aşkı


Psikiyatri bugünlerine gelirken anatomi, fizyoloji, patoloji, his­toloji, farmakoloji, halk sağlığı, fizik, kimya, biyoloji, istatistik, ayrıca psikoloji ve sosyoloji alanlarında çalışanlardan destek al­dı. 1990'lardan itibaren bu orduya genetikçiler de katıldı ve sanı­rım, önemli farklar yaratacaklar. Bu farkı yaşayabilmek için bi­raz sabır gerekiyor. Çünkü bir yandan insan genomunu oluşturan DNA'nın 3 milyar yapıtaşının bir uçtan diğerine taranması hızla­nıp ucuzlamalı, diğer yandan DNA'nın henüz ne işe yaradığı bi­le bilinmeyen yüzde 90 kadar oranındaki kısmının sırları aydın­latılmalı. "Sabrın sonu selamettir" denir. Aslında, psikiyatri ile genetiğin buluşması bile, ders alınması gereken 20 yıllık bir sab­rın öyküsüdür.





Sen de haklısın!


Hani Nasreddin Hoca'nın kadılık yaptığı bir fıkra vardır. Hem şikâyetçi olanı, hem de suçlananı haklı bulduğu, "Hocam bunlar­dan biri haksız olmalı" diye eleştiren yardımcısına "Sen de hak­lısın!" dediği. Kimi bilirkişi raporları karşısında, benzer duruma düşülür.

Gazetelerden okuduğum kadarıyla, bir avukat hanım 2000 yı­lında eşinden boşanmış ve babasının yanına yerleşmiş. Beş yıl sonra baba, "ruh hastası" diyerek, kızından şikâyetçi olmuş. Avukat hanım, Erenköy Ruh ve Sinir Hastalıkları Hastanesi'ne götürülmüş, kimi kaynaklara göre üç günde sağlam raporuyla ta­burcu edilmiş, kimilerine göre, görüş bildiren dokuz doktordan bazıları "paranoyak", bazıları "paranoid şizofren" olduğunu be­lirterek başka bir hastaneye sevk edilmesi gerektiğini kaydetmiş (basınımızdaki bilgi kirliliğine dikkatinizi çekerim).

Baba bu kez vasi tayini davası açmış. Mahkeme, kızını Adalet Bakanlığı Adli Tıp Kurumu'na sevk etmiş. Gözlem İhtisas Dairesi ile 4. İhtisas Kurulu raporları farklı gelmiş, bunun üzerine mah­keme, çelişkinin giderilmesi için, Adli Tıp Genel Kurulu'na görüş sormuş.

Genel Kurul, avukat hanımın "Akıl hastası olduğuna, cezai eh­liyeti olmadığına ve vasi tayini gerektiğine" 22'ye karşı 25 oyla karar vermiş. Avukatın avukatları dosyayı, 27 Ağustos 2008 günü ebediyete intikal eden psikiyatr Dr. Kriton Dinçmen'e götürmüş­ler. Dinçmen, akıl sağlığının tam olduğunu belirtip "vasi ya da mü­şavir" tayinine gerek olmadığını bildirmiş. Mahkeme, Dinçmen'in raporunu dikkate almış. Dinçmen de, Adli Tıp Kurumu'nun verdi­ği raporu sert şekilde eleştirmiş, raporu verenlerin çoğunun öğ­rencisi olduğunu belirtip "Adli Tıp bilimsel ağırlığı taşıyamıyor" demiş. (Belki dememiştir de, gazeteciler öyle yorumlamıştır).





Raporlararası çelişki yeni değil


Dr. Dinçmen, Türkiye'de adli psikiyatrinin kurucularından bi­ri kabul edilir. Hatta, bir zamanlar onun başkanı olduğu Adli Tıp Kurumu'nun 4. İhtisas Kurulu'nun şimdiki başkanı, genç kuşa­ğın ustalarından Prof. Dr. Gökhan Oral, İstanbul Cerrahpaşa Tıp Fakültesi Adli Tıp Anabilim Dalı'nca kaleme alınan altı ciltlik Adli Tıp kitabının adli psikiyatri bölümünde, bu gerçeği açıkça kaydeder.

1961-1965 arasındaki ABD deneyiminden sonra, 1982'ye dek İstanbul Bakırköy Akıl Hastanesi'nde klinik şefliği yapan Dinçmen, 1982-1994 arasında Adli Tıp Kurumu 4. İhtisas Kurulu Başkanı'ydı. Aynı yıllarda Gözlem İhtisas Dairesi'nin başında, 1997'de aramızdan aynlan, Cerrahpaşa Tıp Fakültesi Psikiyatri Ana Bilim Dali'nin kurup 34 yıl başkanlığını yapmış bir başka du­ayen, Prof. Dr. Ayhan Songar vardı. Babam Prof. Dr. Şemsi Gök, kurumun başkanıydı. Ben de üniversitedeki görevlerime paralel olarak kurumun Kimyasal Tahliller İhtisas Dairesi başkanlığını yürütmekteydim.

Babamın, akşamları incelemek ve imzalamak üzere eve getir­diği dosyalar arasından birinin, Dinçmen ile Songar arasındaki ya da bir başka hastanenin verdiği raporla onlarınki arasındaki çelişkinin giderilmesi için Adli Tip Genel Kurulu'na sevk edilen bir dosya olması hiç de istisna değildi.

Genel Kurul, bugünkü gibi o gün de, kâh birinin, kâh diğerinin ya da kurum dışındaki uzmanların görüşüne katılır, kararlarını ki­mi zaman oy birliğiyle değil, oy çokluğuyla alır, mahkemeler de tıpkı avukat hanımın davasındaki gibi, delilleri serbestçe takdir eder ve karar verirdi. Babalık tayini ya da eroin analizi gibi, iki ke­re ikinin dört olması gerektiği durumlarda bile laboratuvarlar ara­sı farklılıklar gözlenir. İnsan beyninin düşünce, davranış, duygu değişikliklerinin labirentleri arasında yol bulan psikiyatri uzman­larının, zaman zaman farklı sonuçlara varması garipsenmemeli.





Canımızla oynayan sahtekârlar


İstanbul'da henüz Boğaziçi Köprüsü'nün olmadığı zaman­larda, Avrupa yakasından Kadıköy yakasına geçmek için Kabataş'ta araba vapuru kuyruğuna girerdik.

Bayram sabahları bekleyiş, beş altı saati bulurdu. Yan yana di­zili araçlar arasında, kutu benzeri çantalarında ünlü saat marka­larının sahtelerini satan seyyar satıcılar dolaşırdı. Bir bayram gü­nü babam, annesine bir Movado almıştı da, saat daha karşı kıyıya geçemeden durmuştu. Meğer içindeki düzenek öyleymiş.

Geçen sürede, durum bütünüyle değişti. Artık Malezya'nın baş­kenti Kuala Lumpur'un Çin mahallesinden ya da bir İstanbul ha­nından aldığınız Rolex'ler, Cartier'ler yıllarca aksamadan çalışı­yor. Değişen çok önemli bir şey daha var: Bundan 20 yıl önce, dünya gümrüklerinde ele geçen ürünlerin yüzde 70 kadarı, lüks tüketim mallarının sahteleriyken, şimdilerde yakalananların sa­dece yüzde biri lüks. Kalanı fermuar, pil, mürekkep, çöp torba­sı, oyuncak, fren balatası, hatta uçak parçası. Kısacası artık alı­nan ve satılan her şeyin sahtesi var. Bu yüzden, İtalya ve Estonya sadece sahtekârları değil, sahte ürünü bilerek alam da cezalandı­rıyor. Fikri ve sınai hak ihlallerini ciddi biçimde soruşturan ülke­lerde, piyasaya, yakalandığında cezası daha az olduğundan, sah­teler değil, orijinali andıran taklitler sürülüyor.





Sahte insülinden ölen var


Aslına bakarsınız, sahte mal kaçakçılığı, uyuşturucu madde kaçakçılığından daha fazla gelir getiriyor. Avrupa piyasalarında bir kilo korsan CD'nin fiyatı 3000 Avro'yken, bir kilo esrar, ancak 1000 Avro'ya satılıyor. Üstelik korsan CD yüzünden alınacak ceza da daha az. Örneğin, Fransa'da sahte mal satan, iki yıl hapis ya­tıp 150 bin Avro para cezasıyla kurtulurken, uyuşturucu kaçakçı­sı 10 yıl hapse, 7.5 milyon Avro para cezasına mahkûm edilebilir.

Kolombiyalı Marksist isyancıların sahte CD ve sigara gelirin­den yararlandığı ortaya çıkmıştı.

Ülkeler, sahtekârlıkla mücadeleyi genellikle bu gerekçele­re dayandırarak sürdürmeye çalışıyor. Halbuki çorbanın, çayın, kahvenin, alkollü alkolsüz her türlü içeceğin, şampuanın, saç bo­yasının, diş macununun ve daha önemlisi çocuk maması, kalp pi­li, meme implantı ve kontakt lensin sahtesi var. Bir ülkenin eko­nomisi, vatandaşlarını ilgilendirir elbette, ama kendisinin ve ya­kınlarının sağlığı daha önemlidir. Sahteciliğin halk sağlığı boyutu, yeterince dile getirilmiyor.

Hele ilaçların durumu korku verici. İmalatçıların, gümrük ve güvenlik personellerinin olağanüstü gayretine rağmen sahte, bo­zuk, taklit ilaçların piyasaya girmesi engellenemiyor. Halbuki, Dünya Sağlık Örgütü verilerine göre satışa sürülen ilaçların on­da biri sahte. Bu oran Meksika'da yüzde 40'a, Sağlık Bakanlığı İlaç Kontrol Müdürü Profesör Dora Akunyili'nin kız kardeşi­nin bile sahte ensülinden öldüğü Nijerya'da yüzde 80'e ulaşıyor. İnternet üzerinden satılanların ise, yarısı sahte ve bunlar genel­likle Hindistan, Mısır ya da Çin'de üretiliyor.





Sahte Viagra her yerde


Pfizer firmasının erektil disfonksiyon, yani sertleşme bozuk­luğunun tedavisi için ürettiği, sildenafil etkin maddeli Viagra, 1998'de piyasaya çıkmıştı. Bunu, 2002'de Lilly'nin tadalafil etkin maddeli Cialis'i, 2003'te de Bayer'in vardenafil içeren Levitra'sı izledi. Etki mekanizmaları aynı olan bu ilaçlar, cGMP (çembersel guanozin mono fosfat) adındaki bir molekülün parçalanması­nı engeller, bunun sonucunda penise kan akımı artar.

Piyasaya sürüldükleri andan itibaren, özellikle Viagra’nın sah­teleri hem internette hem de Singapur'dan İstanbul'a, Oslo'dan Nairobi'ye dünyanın dört bir yanındaki irili ufaklı birçok kent ve kasabanın eczane ve ecza depolarında bulunmaya başlandı. Türkiye halen, "sahte Viagra cenneti" olmayı sürdürüyor ve inter­net üzerinden sahte satışlarda Meksika ile yanşıyor.

Bir süredir üreticiler, hologram ve RFID (radio fequency identifi­cation) radyo frekanslı kimliklendirme gibi teknolojilerle sahtecili­ğe karşı mücadele ediyor. IBM şirketi, üreticiden depolara, oradan satış noktalarına ve tüketiciye kadar uzanan zincirin izlenebilece­ği ePedigree adlı yazılımla destek veriyor. Hatta gümrük personeli­nin ve polis memurlarının ilaç ambalajlarım açmadan, içindekilerin orijinal olup olmadığını belirleyeceği, taşmabilir boyutlarda, makul fiyatlarda ve kullanımı basit FTIR ve Raman spektroskopları geliş­tiriliyor. Bu gayretler birkaç yıl içinde meyvelerini verecek.





İçinde amfetamin var


Orijinal Viagra tabletleri, baklava şeklinde ve mavi. Bir yanla­rında yanında Pfizer, diğer yanında dozuna göre VGR25, VGR50 ya da VGR100 yazar, iç kısını beyazdır. Cialis'ler badem şeklin­de sarı tabletlerdir. Sadece bir yüzlerinde CIO ya da C20 yazılı­dır. İç kısımları beyazdır. Bunların sahtelerim, kimi zaman sade­ce dış görünüşünden bile fark etmek mümkündür. Ancak son yıl­larda ele geçenler, dikkatli bir tüketicinin dahi gözünden kaçabi­lecek kadar aslına uygun.

Sahte Viagra'ların bazıları, olması gerekenden daha az etkin madde içeriyor. Bazılarında ise hiç etkin madde yok, sadece ki­reç ya da şeker içeriyor. Bazılarında ise, kinin, kafein, amfetamin, yohimbin, gama amino bütirik asit veya kloramfenikol gibi mad­deler var. Bunların baş dönmesinden ölüme varacak geniş bir yelpazede yan etkilerinin olabileceği unutulmamalı. Bilindiği gi­bi amfetamin, aralarında ekstazinin de bulunduğu bir dizi uyarı­cıya verilen addır ve ciddi psikolojik bağımlılık yapar. Yohimbin ise, Pausinystalia yohimbe ağacının kabuklarından elde edilir, ba­zı Afrika kabileleri afrodizyak olarak kullanmıştır. Ancak ne bu­nun ne de amfetamin'in Viagra benzeri bir etkisi var.

Zaman zaman gazetelerimizde yakalanan sahte viagra tablet­lerine ilişkin haberler yer alıyor. Toplum, bunların piyasa değeri konusunda bilgilendiriliyor ama, içerisinde ne bulunduğunu öğ­renemiyor. Analiz sonuçlarının paylaşılması, caydırıcılığı artırır kanısındayım.

Piyasada Viagra'ya hiç benzemeyen, ancak içinde etkin mad­desi sildenafil bulunduğu iddia edilen taklitleri de bulunuyor. Genellikle Hindistan ve Çin'de üretilen bu ürünlerde de, ciddi yan etkileri olan maddelere rastlanabiliyor.





Bağımlılık ilacındaki eroin


Buprenorfin, morfinden 25-40 kez daha güçlü bir ağrı kesici ol­manın yanı sıra, son 15 yıldır, İran da dahil, dünyanın birçok ülke­sinde, eroin bağımlılarının tedavisinde başarıyla kullanılan mad­delerden biri. Son yıllarda, buprenorfin içeren Subutex, Temgesic ve Bunsegic adlı preparatların tedavi dışı kullanımı giderek artı­yor ve bu ilaçların bağımlıları oluşuyor. Örneğin, Fransa'da üreti­len, Subutex'in yüzde 20-25 kadarı, başta İskandinav ülkeleri ol­mak üzere yasadışı uyuşturucu piyasalarına kayıyor. Birleşmiş Milletler Uyuşturucu Kontrol Kurulu olarak, 2006 raporumuzda bu konuya dikkat çekmiş, anılan ilaçların kötüye kullanımının engellenmesi için önlemlerin artırılmasını talep etmiştik.

Ancak sorun bununla bitmiyor. Talep olan her meta gibi, buprenorfinli ilaçların da sahteleri yapılıyor. İran Adli Tıp Kurumu Toksikoloji Bölümü'nden Mansoor Faryadi'nin bulguları tüy­ler ürpertici. Tahran karaborsasında el konan sahte Temgesic ve Bungesic'lerin hepsinde eroin ve asetilkodein buldukları­nı bildiriyor. Asetilkodein, yasadışı eroin imalatı sırasında olu­şan bir ara üründür ve eroinle kullanıldığında ölüm riskini artırır. İran piyasasında yaygın biçimde bulunan eroinli sahte ilaçların, Türkiye'ye girmesi an meselesi. Güvenlik birimlerinin, toksikolojik analiz yapanların, buprenorfine yasadışı yollarla ulaşmaya ça­lışanların dikkatini çekmek isterim.





600 milyar dolarlık pazar


Tam hesaplanamamakla birlikte, Interpol'e göre küresel tica­retin 600 milyar dolara varan kısınını oluşturan sahtecilik, kor­sanlık ve taklitçilik çok büyük vergi kayıplarına yol açar, bu yüz­den ülke ekonomilerini olumsuz etkiler, yüz binlerce kişiyi iş­siz bırakır, hatta terörizmi finanse eder. Örneğin, Lübnan'da ele geçen piyasa değeri 1,2 milyon dolarlık sahte fren balataları ve amortisörlerin Hizbullah'a ait olduğu anlaşılmış, Kuzey İrlanda ile Kolombiyalı Marksist isyancıların sahte CD ve sigara gelirin­den yararlandığı ortaya çıkmıştı.





Moskova'daki parfümler nereden geliyor


Moskova'da, büyük bir alışveriş merkezindeyiz. Parfümlerin sa­tıldığı bölümde rengârenk ambalajlar dizili. Fiyatları, Avrupa piyasalarındakini üç aşağı beş yukarı tutuyor. Yanımdaki bir meslektaş, Dior'un Fahrenheit adlı erkek kokusunu anyor. "Havaalanından alırsın, çok daha ucuza gelir" diyorum. "Aeroflot'la Delhi'ye uçu­yorum" diyor. "Çıkışta bulamazsam, elim boş dönmek zorunda kalırım." Fiyatına bakıyoruz, garibine gidiyor. "Piyasadakinin ya­rı fiyatına" diyor ve ekliyor "Fahrenheit ambalajım iyi tanırım, bu orijinal. Üstelik burası sıradan bir mağaza değil." Israrım üzerine, yaklaşan tezgahtara soruyor "Afedersiniz, bu Fahrenheit gerçek mi?" "Tabii ki değil" diye yanıtlıyor kız sırıtarak. "Türkiye'den geli­yor." Başımdan aşağı kaynar sular dökülüyor.

Rusya İçişleri Bakanlığı Ekonomik Suçlar Müdürlüğü GUBEP'in verilerine göre, Moskova'da satılan parfüm ve kozme­tik ürünlerinin yansı sahte. Neyse ki, tamamı Türk malı (!) değil. Örneğin bundan bir süre önce, Moskova'daki ünlü bir mağazada, farkında olmadan, 18 ay boyunca sahte kozmetik satıldığı orta­ya çıkmış, italyan ve Fransız asıllarından ayırt edilemeyecek am­balajlardaki ruj, rimel ve tırnak cilalarını, Arap ve Afrikalılardan oluşan bir örgütün, Moskova ve yakmlarındaki imalathanelerde, Tacik ve Özbek kaçaklara ürettiği anlaşılmıştı.

Gelin görün ki, 2007 Eylülü'nde, İstanbul Emniyeti'ne bağ­lı mali suçlarla mücadele ekiplerinin Bahçelievler, Eyüp ve Zeytinburnu'nda üç ayrı sahte parfüm imalathanesi ile bunların kutu ve etiketlerini basan matbaayı bulması, binlerce şişe par­füm, kutu ve etikete el koyması, 2009 yazında yine İstanbul'un İkitelli Organize Sanayi Sitesi'ndeki bir adreste 2 bin 300 adet sahte parfüm, 810 boş parfüm şişesi, iki parfüm dolum makinesi, bir kapak sıkıştırma, bir sıkma makinesi, yedi bidon esans ve 19 bidon alkol ele geçirmesi, bu sahtekârlık alanındaki ünümüzün boşuna olmadığım kanıtlıyor.

Son örneklerden biri 2010 ilkbaharında yaşandı. Macaristan'da, Romanya'nın Artand sınır kapısından bu ülkeye giriş yapan bir Türk TIR'ında piyasa değeri 600 milyon forint (3 milyon dolar) olan 39 bin adet sahte parfüm yakalandı.

Hintli dostum, sahte Fahrenheit parfümünü, orijinal sanmış­tı. Zaten, parfüm ve kozmetik müşterisi için, sahte ürünün fiyatı dışında neredeyse hiçbir ipucu bulunmadığı da, bir gerçek. Hem ambalajı hem de ürünün görünümü, rengi ve kokusu aslınınkiyle çok benzeşir. Aynca, pek çok kişi, zaten sahte olduğunu bile bile alır. Sahte parfüm, kolonya, şampuan, krem, ruj, rimel gibi ürünlerin, hiçbir denetimden geçmediği, ciltte sivilcelenme, yan­ma, kızarma, gözde sulanma, batma gibi çok ciddi zarar verici et­kileri olabileceği ya bilinmez ya da önemsenmez.





Başkanın sahtesi TV'nin başını yedi


Otel odasına girdiğimde yaptığım ilk iş, televizyonu aç­mak olur. Bir Asya ülkesindeki otelde, bir yandan eşyalarımı yerleştiriyor, ara sıra zaplayarak bir haber kanalı bulmaya çalışı­yordum ki, Pakistan devlet başkanı Pervez Müşerrefi görür gibi oldum. Bir an için, "Koskoca Müşerref, nasıl olur da program su­nuculuğu yapar?" diye geçti aklımdan. Ona çok benzeyen birinin olduğunu anlamam fazla sürmedi.

Daha sonra Pakistanlı bir dostumla konuştum. Programı su­nan kişinin Vajihuddin Han adlı bir komedyen olduğunu öğren­dim. Meğer Geo TV yapımcılarından biri, Karaçi'nin Alaaddin Parkı'nda, ailesiyle piknik yaparken rastlamış ona. O sıralar, Vajihuddin devlet memuruymuş. Yapılan teklif öylesine cazipmiş ki, hemen istifa edip "Hum Sab" adlı siyaset programını sunmaya başlamış.

Vajihuddin'i ekranda görünce, benim gibi "Başkan Müşerref' sanan yoktur sanırım. En azından, Pakistanlı yoktur. Ancak, so­kakta görenlerin etrafım çevirdiğini, imza almaya ya da şikayetle­rini dile getirmeye çalıştığını biliyorum. Demek ki, Vajihuddin'in "aldatma yeteneği" ya da eski yasalarımızda yer alan deyimiyle "iğfal kabiliyeti" var. Topluma "zarar verme" yani "ızrar kabiliye­ti" var mı bilmem ama, çalıştığı Geo TV'ye zarar vermiş olması mümkün. Çünkü, Pakistan'daki sıkıyönetim sırasında kapatılan diğer tüm TV kanalları açıldığı halde, Geo TV uzunca bir süre ses­siz kaldı.





Toprağa kulak verin


Kimimiz için sonsuz uykunun mekânıdır, kimimiz için sade­ce mineral ve organik maddeden oluşan bir malzeme. Suçlu peşinde koşanlar için, çok değerli bir delildir, diğer tüm delil­ler gibi, sessizce sesinin duyulmasını bekleyen.

Terzi bayan Eva Disch, Frankfurt yakınlarındaki bir fasulye tarlasında, kendi başörtüsüyle boğulduğunda mevsim sonba­hardı.

Bedenin yanı başında, çamurun içinde bir mendil buldular. Biri, burnunu silmişti mendile. "Mutlaka katilin mendilidir, üste­lik sümüğün içinde küçük siyah parçacıklar var. Elbet incelete­cek birini buluruz" dediler ve alıp gittiler. İşte, bundan tam 104 yıl önce, Eva Disch'in katilinin mendili, kimyacı Georg Popp'un be­yaz fayanslı tezgâhının üzerine böyle geldi.

Popp, sümüğün içinde kömür parçacıkları, tütün kırıntıla­rı ve magnezyum silikat tanecikleri buldu. Polisin şüphelendi­ği maden işçisinin tırnaklarının altında kömür ve magnezyum silikata, burun deliklerinde tütün kırıntılarına rastladı. Adamın pantolon paçasındaki kurumuş çamurun alt tabakası, cesedin bulunduğu tarlanın toprağına, üst tabakası ise, olay yeri ile evi arasındaki yolun toprağına tam olarak uyunca, Karl Laubach tutuklandı.

Polisler mendili almasaydı, mendil kimyacı Georg Popp'u bulmasaydı, Popp'un da aklına toprak analizi gelmeseydi, Kari Laubach cezasını yine çeker miydi bilinmez. Ancak adli bilimler­le ilgilenenler, Popp'un toprak analizini, yanlış yere, adli jeoloji­nin bilinen ilk uygulaması diye överler.

Hatta Popp sayesinde, Sir Arthur Conan Doyle'un bir rüyası­nın daha gerçekleştiğini ileri sürer ve onun 1887'de yayınladığı Kızıl Dosya (A Study in Scarlet) adlı öyküsünde, hayali dedek­tifi Sherlock Holmes'e, paçalardaki çamur lekelerinden, panto­lon sahibinin Londra'nın nerelerinde gezindiğini buldurduğunu anlatırlar.





150 yıldır pek bir şey değişmemiş


Conan Doyle'un, delillerin incelenmesinde başvurduğu bazı yöntemlerin, evvelce hiç akla gelmemiş olduğu muhakkak. Ama, toprak analizi için bunu ileri sürmek doğru değil. Çünkü, Conan Doyle'un Edinburgh Tıp Fakültesi öğrencisi olduğu yıllarda, Dr. Alfred Swaine Taylor'un, 1865'te yayınlanan Adli Tıbbın Teori ve Pratiği adlı ders kitabı okutuluyordu ve kitapta, toprak saye­sinde aydınlatılmış bir cinayete de yer verilmişti. Taylor, 1857'de, hendeğe atılmış şekilde bulunan kadının katilinin, Snipe adında­ki şüphelinin paçalarından alman çamur lekeleriyle kanıtlandığı­nı anlatır. Taylor, katilin adını belirtir de, öldürülen kadının kim olduğundan söz etmez. Anlaşılan 150 yıldan bu yana pek bir şey değişmemiş. Kadının adı, bugün de yok!

Aradan geçen 150 yılda jeoloji, Türkiye de dahil olmak üzere, sayısız suçun aydınlatılmasında kullanıldı. Ancak kanımca hiç­biri, Time dergisine kapak olmuş efsanevi polis Enrique "Kiki" Camarena Salazar'ın katillerinin bulunması ve buna bağlı olarak yürütülen başarılı narkotik operasyonlarındaki kadar kilit bir rol üstlenmedi.





Efsane narkotikçi buharlaşıyor


7 Şubat 1985 Perşembe günü, öğleden soma saat tam 14'te, 37 yaşındaki Enrique (Kiki) Camarena, hizmet tabancası ile brövesi­ni çalışma masasının çekmecesine koydu, karısı Mika ile buluşmak üzere konsolosluğun yan kapısından, Libertad Caddesi'ne çıktı. Aracını önüne park ettiği Camelot lokantasına doğru yürü­meye başladı. Alışılagelmişin aksine, etrafta pek kimse görünmü­yordu. Büyük bir olasılıkla, Camarena ya bu durumu fark etme­di ya da Guadalajara kentinin sokaklarını ısıtan güneşten korun­mak isteyen Meksikalıların, öğle tatillerini uzatmalarına yordu. Yoksa, kendisine pusu kurulduğundan kuşkulanacak kadar dene­yimliydi. Bir süre önce, kentin sokaklarında dolaşırken kaçırılan iki Amerikalı turistin, Albert Radelat ve John Walker'in başına ge­lenleri unutmuş olamazdı.

Aracına birkaç metre yaklaştığında, elindeki uzaktan kuman­dayla önce alarını devreden çıkarttı, sonra kapı kilitlerini açtı. Tam binecekti ki, etrafını beş kişi çevirdi. Onu, karga tulumba bej renkte bir Volkswagen Atlantic'in içine ittiler ve hızla uzak­laştılar. Ajan Camarena'yı bir daha canlı gören olmadı.





Kiki'yi neden kaçırdılar


Kiki Camarena, Amerikan Konsolosluğu'nda, yine ABD Adalet Bakanlığı'na bağlı uyuşturucuyla mücadele ajansı DEA'in perso­neli olarak görev yapıyor, muhbirleri aracılığıyla elde ettiği bilgi­yi Meksikalı yetkililerle paylaşıyor, hatta narkotik operasyonları­na eşlik ediyordu. Kaçırılmasından üç ay kadar önce askerlerin, kaçakçı Rafael Caro Quintero'nun El Búfalo çiftliğine düzenledi­ği baskın, bunların son örneğiydi. ABD'ye gönderilmek üzere ha­zırlanan birkaç ton esrara el konmuş, malın sahibi baskın sıra­sında çiftlikte bulunmadığından yakalanamamıştı. Camarena, ka­çakçı Caro Quintero da dahil olmak üzere, Meksika'nın belli baş­lı uyuşturucu kaçakçılarının polis, ordu ve hükümet yetkilileriyle bağlantıda olduğuna inanıyordu. Bu faaliyetlerinin onu hedef ha­line getirmesi doğaldı.





Bir pilot kaçırılıyor


Camarena'nın kaçırılışından birkaç saat sonra, Guadalajara Havaalanı yönünde ilerleyen bir aracın önü kesildi ve sürücü­sü kaçırıldı. Kaçırılan Alfredo Zavala Avelar, Meksika Tarım Bakanlığı'nın bir pilotuydu. Ancak sıradan bir pilot değildi. Birçok operasyonda, Camarena ya da diğer DEA mensuplarını ta­şıyan helikopterleri kullanmıştı.

Her iki kaçırma olayının soruşturması, Meksika federal adli polis teşkilatından komutan Jorge Armando Pavón Reyes'e veril­di. Ertesi sabah Guadalajara savcısı, kaçırmalardan aynı kişinin, uyuşturucu baronu Caro Quintero'nun sorumlu olduğunu düşün­dü ve tutuklanmasını emretti.





Polis kaçakçıyla ortak


24 saat geçmeden, Caro Quintero, tümü silahlı ve sahte po­lis kimlikli altı adamıyla birlikte Guadalajara Havaalanı'na geldi. Özel uçağına binmesi önce engellendi, o sırada 60 polis memu­ruyla birlikte alanda bulunan komutan Pavón Reyes ile baş ba­şa görüştükten soma uçuş izni aldı ve bilinmeyen bir yöne doğru hareket etti. Caro Quintero'nun, Meksika'yı terk etmek için, ko­mutana 60 milyon peso'luk (o tarihte 265 bin dolar) bir çek verdi­ğini henüz kimse bilmiyordu.

Şubat ayı boyunca Meksika polisi, ajan ile pilotu ölü ya da diri bulmak amacıyla birçok ev ve çiftliğe operasyon düzenledi. Sonuçsuz kalan bu uğraşlar boyunca Amerikalılar, siyasi baskıla­rının dozunu giderek artırdılar, hatta Meksika'yı ekonomik yaptı­rımlarla tehdit etmeye başladılar.

Mart başında komutan Pavón Reyes, imzasız bir ihbar mektu­bu aldığını bildirdi. Ajan ile pilotu Bravo çetesi kaçırmış, öldür­müş ve çetenin Guadalajara'nın 70 kilometre kadar güneydoğu­sundaki çiftliğine gömmüştü. Komutan Pavón Reyes, 100 kadar polisle çiftliği bastı, çıkan çatışmada bir polis memuru ağır yara­landı, çetenin mensuplarının tamamı öldürüldü.

Komutan, gün boyunca çiftliğin altını üstüne getirtti, cesetle­ri bulamadı ve bu duruma pek şaştı. Neden mi? Çünkü Camarena ile Zavala'yı aslında Bravo çetesinin kaçırmadığını gayet iyi bili­yordu. Bir taşla birkaç kuş vurmayı hayal etmişti. Bir yandan bağ­lantıda olduğu kaçakçı dostlarını rakiplerinden, yani Bravo çete­sinden kurtaracak, diğer yandan cesetleri bularak Amerikalıları memnun edecek, üstelik çete mensuplarının tümü ölünce, so­ruşturma da bitecekti. Çetenin kökünü kurutarak işin bir bölü­münü halletmişti ama, cesetleri gömülü olduğu La Primavera Parkı'ndan çıkartıp, Bravo'ların bahçesine getirip gömecek ada­mın işi yarım bırakacağını ve onları yol kenarına atacağım hiç he­saba katmamıştı.

Ertesi günü, köylünün biri polisi aradı ve Bravo çiftliğine 800 metre uzaklıkta, karayolunun yan tarafındaki hendeğin içinde, beyaz naylona sarılı iki büyük cisim gördüğünü söyledi. Elleri ayaklan iple bağlı, yan çürümüş iki erkeğin cesetleriydi bunlar ve hemen yakınlardaki bir hastanenin morguna götürüp otop­si yaptılar. Daha sonra, Kadavra 1 ve 2 diye işaretlenen cesetler başka bir morga nakledildi ve kesin teşhis için ABD konsoloslu­ğuna haber verildi.





Başka yere gömülmüş


7 Mart 1985 günü, aralarında silahlı kuvvetler mensubu bir pa­tologun da bulunduğu FBI kriminalistlerinden oluşan kalabalık bir ekip Meksika'ya geldi. Artık ileri derecede çürümüş Kadavra l'in parmak izlerinden Camarena'yı, Kadavra 2'nin dişlerinden pi­lot Zavala'yı teşhis ettiler. Beden ve başlarındaki yaralara, künt cisim darbelerinin yol açtığı anlaşıldı.

FBI elemanları, giysileri, el ve ayakları bağlamakta kul­lanılan ipleri ve beyaz naylonları götürmek istedilerse de, bunlardan sadece birer "örnek" alınmasına izin verildi. Bu sırada Amerikalılar, giysilerle naylonlar üzerindeki toprak kalıntılarının aynı olmadığını fark ettiler ve hem cesetlerin bulunduğu yol ke­narından, hem de komutan Pavon Reyes'in yerle bir ettiği Bravo çiftliğinden, toprak örneği almakta ısrar ettiler.

Ertesi akşam, ajanlarının cesedi ve bir torba dolusu delille ül­kelerine döndüler. Çıkacak laboratuvar sonuçları, ne kadar dik­katli olduklarının kanıtıydı. Cesetlerin üzerindeki toprak, ne nay­lonun, ne karayolunun, ne de çiftliğin toprağına benziyordu. Camarena'nın bambaşka bir yerde öldürüldüğü, gömüldüğü, bir sü­re sonra topraktan çıkartılıp naylona sarıldığı, sonra yol kenarına atıldığı kesindi. 150 yıllık ipucu, toprak, bir kez daha işe yaramıştı.





Polisler tutuklandı, deliller toplandı


Amerikan hükümeti kaygılarını Meksikalı yetkililere bildirin­ce, federal polis teşkilatının birçok personeli sorgulandı, komu­tan Pavon Reyes açığa alındı, 11 polis tutuklandı, ileri gelen uyuş­turucu çetelerinin peşine düşüldü, hatta uyuşturucu baronu Caro Quintero ve adamları, Kostarika'da yakalandı ve Meksika'ya iade edildi. Oldukça sert sorgular sırasında, Camarena'nın kaçırıldık­tan sonra, Quintero'nun "881 Lope de Vega" adresindeki malika­nesinde tutulduğu öğrenildi. Delil toplamak üzere, FBI’ın bir eki­bi yine Meksika'ya geldi. Bir hafta önce duvarları boyanmasına rağmen, iki katlı malikâne ve bahçesindeki "konuk evi'nden beş torba delil toplayarak geri döndüler.

Taban ile duvarın bitiştiği yerde Camarena'nın saç telleri, sü­pürgeliğin arkasında kanı, ayrıca el ve ayaklarının bağlandığı ipin bir parçası bulundu. Malikânenin bir yatak odasında, saç teli ile giysisinin lifleri ele geçti. Bir çardağın altında, ajanın kaçırılma­sında kullanılan Volkswagen Atlantic araç, içinde de saçları ve kanı bulundu. Böylece, Camarena'nın kaçırıldıktan sonra, burada dövülüp öldürüldüğü kesinlik kazandı, ancak bu bahçedeki top­rak da, cesedinin üzerindekilerle örtüşmüyordu.

Her yakaladığı uyuşturucu çetesi mensubunu günlerce sor­gulayan Meksika polisi, bu arada, Camarena ile pilotun kaçırılışından çok önce ortadan kaybolan iki Amerikalı turistin, ken­tin varoşlarındaki La Primavera Parkı'na gömüldüğünü öğren­di. 1985 Eylülü'nde, parkı kazmaya başlayan FBI timleri, sade­ce turistlerin kalıntılarına ulaşmakla kalmadılar, parkın iki met­re kadar derinliğinden aldıkları toprak örneklerini kriminal laboratuvarlarına gönderdiler. Toprak, Camarena ve pilotun giy­sileri üzerindekilerle bire bir örtüştü.





Çete reisi Amerikan kodesinde


Amerikalılar, bir toprak analiziyle başlayan ve çorap söküğü gibi birbirini izleyen çalışmaları sayesinde, ajanlarının nasıl ka­çırılıp nerede, kimler tarafından sorgulandığını ve öldürüldüğü­nü, nereye gömüldüğünü buldular ve daha da önemlisi, Meksika polisinin uyuşturucu kartelleriyle bağlantısını ortaya çıkarttılar. Sonunda üçü polis, dokuz Meksikalıyı, ajanlarının ölümünden so­rumlu tuttular. İkisi dışında diğerlerini gıyaplarında yargıladılar ve 20-40 yıl arası hapis cezasına çarptırdılar.

DEA'in Meksika irtibat görevlisi Enrique "Kiki" Camarena Salazar ölmeden önce, uyuşturucu arzıyla mücadele eden profes­yonellerin çok takdir ettiği bir elemandı. Ölümünden sonra, uyuş­turucu kullanımıyla mücadele eden milyonlar için de bir sembol haline geldi. Günümüzde bile, ABD'de Ekim ayının ilk haftasında yürütülen uyuşturucuyla mücadele etkinliklerinde, küçük çocuk­lar yakalarına taktıkları kırmızı kurdelelerle onu anıyorlar.

Ajanı öldüren çetenin elebaşısı Miguel Caro Quintero 1992'de Meksika'da yargılandı, ancak cinayetle doğrudan bağlantısı kanıtlanamadığından serbest kaldı. Uzun yıllar DEA'in "arananlar" listesindeki yerini korudu. Kıvırcık siyah saçlı, posbıyıkh resmi­nin altında, takma adları, boyu, kilosu ve son görüldüğü kentler yer aldı. En altta da "Dikkat silahlı ve tehlikelidir, görürseniz ya­kalamaya kalkışmayın, hemen 1-877-926-8332'yi ya da en yakın DEA bürosunu arayın, ödül verilecektir" yazılıydı.

Caro Quintero, 10 yıl kadar sonra 2001'de Meksika'da tutuk­landı. Yıllar boyu ABD'ye kokain ve esrar kaçırmaktan mahkûm oldu. Uzun ısrarlardan sonra, 25 Şubat 2009'da ABD'ye iade edil­di. 100 ton esrar kaçırdığını, karşılığında Meksika'ya 100 milyon dolar gönderdiğini itiraf etti, 4 Şubat 2010'da 17 yıl hapis cezası­na çarptırıldı.





Sacco ile Vanzetti


Pearl Sokağı'nı kesen tren yolunu geçin. Solunuza önce bir su deposu gelecek, 100 metre sonra hafriyatın çitini göreceksiniz.

Olay yerini size neden tarif ediyorum ki? Gitseniz de, ne tren yolu kaldı, ne de çit. Tam burada, mutemet ile korumayı öldür­düğü sanılan kişiler ise, zaten 80 yıl önce yakalandılar, yargı­landılar ve idam edildiler. Milyonlar, işledikleri suçlar için de­ğil, kökenleri ve inançları yüzünden öldüklerine inandı, inanma­yı sürdürüyor. Ders kitaplarına, romanlara, şiirlere, şarkılara, filmlere konu edilen bir ayakkabıcı ile bir balıkçıydılar. Polis, savcı, yargıç, jüri üyesi, avukat ve bilirkişiler sayesinde birer kahraman haline geldiler. Adları, Nicola Sacco ve Bartolomeo Vanzetti'ydi.

Ekonomik zenginlik ve sosyal özgürlük görüntüsüne rağmen, 1920'lerin ABD'sine korku, güvensizlik ve önyargılar hakimdi. Dünya genelinde yayılmakta olan sosyalist görüşlere yönelik kaygılar, 1917 Rus ihtilali'yle doruğa ulaşmış, "Kızıl Korku" hezeyanı, ülkeyi bir baştan diğerine kaplamıştı. Amerikalılar, kilise, evlilik, aile gibi kutsal değerlerini yıkacak, mal ve mülklerini ellerinden alacak komünizmi bekliyordu.

1919 Nisanı'nda, hükümetin ileri gelenlerine gönderilmek üze­re 36 adet bombanın hazırlandığı ortaya çıkmıştı. Hedefler arasın­da, göçmenlik bürosunun bir yöneticisi, bir yargıç, Bolşevikler'i soruşturan senato komisyonunun başkanı ile Adalet Bakanı A. Mitchell Palmer de vardı. İki ay sonra, aynı gün, aynı saat­te sekiz bomba patladı. Hedeflerden biri, adalet bakanının eviy­di. Patlama sırasında ölen saldırganın bir İtalyan göçmeni oldu­ğu anlaşıldı. Beyaz, Anglosakson ve Protestan olmayan herkese, ama özellikle radikal, anarşist, sosyalist ya da komünist görüşte­ki İtalyan ve Polonyalı göçmenlere karşı nefret duyguları daha da arttı.





J. Edgar Hoover sahnede


Bakan Palmer, evindeki patlamanın hemen ardından, soruştur­ma bürosu bünyesinde, genel istihbarat birimini kurdu, henüz 24 yaşındaki J. Edgar Hoover'i başına getirdi. Aynı Hoover, 10 Mayıs 1924'te FBI'ın kurucu başkanı olacak, öldüğü 2 Mayıs 1972'ye dek kesintisiz biçimde tam 48 yıl görevde kalacaktı.

Hoover, birkaç haftada, 150 bin kişilik bir "şüpheli listesi" oluş­turdu ve 7 Kasım 1919'dan itibaren polisle birlikte geniş çap­lı baskınlar düzenlemeye başladı. Göçmenliği zorlaştıran, anar­şistlerle mücadeleyi sertleştiren ve hükümet aleyhine kışkırtıcı­lığı ağır biçimde cezalandıran yasalara dayanarak, ülkedeki "is­tenmeyen unsurlar" pek yumuşak olmayan yöntemlerle ayıklan­dı, binlerce kişi tutuklandı, gemilere bindirilip sınırdışı edildi.

Gerçi, iki italyan göçmeni, ayakkabıcı Sacco ile el tezgâhında balık satan Vanzetti'nin henüz polisle başı derde girmemişti ama, anarşist hareketin önderi, savaş karşıtı propagandaların, grevlerin, bombalı saldırıların düzenleyicisi Luigi Galleani'nin takipçileri oldukları biliniyordu ve bu temizlikten nasiplerini al­ması gün meselesiydi. îşte, Slater & Morrill ayakkabı fabrikası­nın mutemedi ile koruması, 15 Nisan 1920'de böylesi bir ortam­da öldürüldü.





Mutemet ile koruması nasıl öldü?


Öğleden sonra saat üç sularında, mutemet Frederick Parmenter önde, koruması Alessandro Bardelli arkada yürüyor­lardı. Mutemet, içinde fabrika işçilerinin 15 bin doları biraz aşan haftalığı bulunan iki metal kutu taşıyordu. Tren yolunu geçtiler, lokanta inşaatmın önünden geçerken biri şapkalı, diğeri kasket­li, orta boylu iki kişi önlerine fırladı. Silah sesleri duyuldu. Önce koruma vuruldu, daha sonra kaçmaya çalışan mutemet. Adamlar metal kutuları aldı. Sürücü dışında iki yolcusu daha bulunan bir Buick otomobil yanlarında durdu, bindiler. Araç hareket eder­ken, koruma dizleri üzerine doğruldu. Arabadakilerden biri dışa­rı atladı, ona tek el ateş etti. Bütün bunlar bir dakika gibi kısa bir sürede oldu. Mutemet, ertesi sabah hastenede öldü. Koruma ise, hemen oracıkta.

Otopsileri yapan Dr. George Burgess Magrath, korumanın be­deninden dört, mutemetinkinden iki mermi çıkarttı. "Koruma Bardelli'yi öldüren işte bu mermi" dedi. "Akciğerinden girmiş, pulmoner arteri parçalamış, kalça kemiğine çarparak durmuş. Şekli, çarpma nedeniyle biraz bozulmuş. Ancak alt kısmını çevre­leyen ilginç bir kanalı var. Onu 'IH' diye işaretledim." Üç numara­lı mermi, sadece korumayı öldürmekle kalmayacak, 20 gün sonra tutuklanan Sacco ile Vanzetti'yi elektrikli sandalyeye götüren en önemli delil olacaktı.

Buick otomobilin nerede bulunduğu, polisin Sacco ve Vanzetti'ye nasıl ulaştığının hikâyesi uzun. 31 Mayıs 1921'de baş­layıp 37 gün süren dava, ABD'nin o tarihteki en muhafazakâr eya­letlerinden Massachusetts-Dedham'da görüldü. 500 başvuru ara­sından seçilen jüri üyesi 12 beyaz erkek, beyazların mahallele­rinde oturan, günlük yaşamlarında göçmenlerle hiç karşılaşma­mış kişilerdi ve zanlıların katil olmadığına yemin eden İtalyan ta­nıkların, kırık dökük İngilizcelerini anlamakta zorlandılar. Savcı Frederick Katzmarın, ifadelerin anlaşılmaz bölümlerini, Sacco ve Vanzetti'yi suçlayacak biçimde yorumlamayı ihmal etmedi.





Yabancı düşmanı yargıç


Jüri sözcüsü Walter R. Ripley, milliyetçilik duygulan güçlü es­ki bir polis şefiydi. Her sabah, duruşma salonunda asılı Amerikan bayrağı önüne gelerek selam duran bu adam, daha jüri üyesi se­çilmeden önce bir arkadaşına "Cehenneme kadar yolları var. Suçlu olmasalar bile aşılmalılar" demişti. Böylesi önyargıların, di­ğer jüri üyelerini etkilememesi mümkün değildi.

İddianame, büyük ölçüde tanık ifadelerine dayanıyordu, yani Amerikan mahkemelerindeki duruşmalarda kullanılan hukuk de­yimiyle 'ikinci derecede' kanıtlara. Parmak izleri bulunamamıştı. Ortada, olay yerinde bulunan bir kasket, bir de mermiler vardı. Kasket, zanlıların başına iki numara küçük gelmişti. Mermiler de kafa karıştırmaktaydı. Eksikliğinin farkında olan savcı, tüm suç­lamalarını, radikal düşünceli göçmenlere karşı duyulan nefretin üzerine kurdu.

"Neden siyasi görüşlerin nedeniyle yargılandığını düşünüyor­sun?" diye sormuştu Vanzetti'ye. "Çünkü bana sosyalist miyim di­ye, komünist miyim diye, IWW (Dünya Sanayi İşçileri Sendikası) üyesi miyim, radikal miyim diye soruyorsunuz da ondan."

Yargıç Webster Thayer, jüriye dönmüş ve Vanzetti'yi göstere­rek, "Bu adam" demişti, "Suçlandığı eylemi işlememiş olabilir. Ancak yine de suçlu, çünkü yerleşmiş tüm kurumlarımızın düşmanı." Dönem, akıl ve sağduyu dönemi değildi.





İki göçmen kahraman oluyor


Sacco ile Vanzetti'nin ilk avukatı, pek çok sendika davasını ka­zanmış ünlü sosyalist Fred H. Moore'du. Avukat, tutuklandıkla­rında söyledikleri bazı yalanlar, üzerlerinden çıkan tabancalar ve bilirkişi Proctor'un balistik raporu yüzünden soygun ve cinayetle ilgili bir savunma yapmaktan çekindi. Farklı bir strateji yürütme­ye karar verdi. Duruşma sırasında, açık bir biçimde anarşist ol­duklarını söyletecek, tutuklanma ve yargılanmalarının siyasi gö­rüşleri nedeniyle gerçekleştiğine jüriyi inandırmaya çalışacaktı.

Avukat Moore, basın toplantıları düzenledi, işçi sendikalarının desteğini aldı, uluslararası örgütlerle iletişime geçti, dedektifler tutarak yeni deliller bulmaya çalıştı ve sadece ülke içinde değil, dünyanın belli başlı başkentlerinde dağıtılan onbinlerce el ilanı bastırttı, hatta İtalyan hükümetinin bile yardımım aldı. Avukatın bu agresif yaklaşımı nedeniyle, az kişinin bildiği çifte cinayet, dünyaca izlenen ve tartışılan bir mesele (cause celebre) haline dönüştü.

Avukatın kitle iletişim araçlarını böylesine etkin biçimde kul­lanması, günümüzde çok doğal olmakla birlikte, 80 yıl öncesinin muhafazakar ABD'si için pek alışılmamış bir uygulamaydı. Sacco ve Vanzetti'nin anarşist arkadaşları, bu büyük masrafın gereksiz­liğinden yakınmaya başladı. Üstelik, gerçek katilleri bulmak için bir de para ödülü koymaya kalkılması, anarşist ideallerine tama­men karşıydı. 1924'te Moore azledildi. Yerine, Boston'lu hukukçu William Thompson geldi.

Yeni avukat konuyu, siyasetten çıkartıp delillerin tartışılması­na, balistik raporlarındaki çelişkilere çekmeye çalışsa da, ok yay­dan çıkmış, toplum bölünmüştü bir kere. Liberaller ve sağduyulu vatandaşlar, radikal anarşistlerin, sosyalist ve komünistlerin ta­rafına geçmiş, Sacco ile Vanzetti'nin suçsuzluğunu savunuyordu. Buna karşılık muhafazakâr ve milliyetçiler, bir an önce idamları­nı istiyordu. Kim ne derse desin, iki İtalyan göçmen, dünya solcu­larının kahramanı haline gelmişti ve sonsuza dek öyle kalacaktı.





Dürbün gözlü görgü tanıkları


Savcılık, 61 tanık dinletti. Bunların birçoğu Sacco ya da Vanzetti'yi görmüş, onlarla konuşmuş değildi. Sadece doku­zu, çok uzak bir mesafeden gördükleri saldırganları, ayrıca sa­atte 50 kilometre hızda giden Buick otomobilin içindekileri bütün ayrıntılarıyla tarif edebildi. Bunlardan beşi Sacco'yu, dör­dü Vanzetti'yi teşhis etmekle birlikte, hiçbiri her ikisini birden olay yerinde gördüğünü söyleyemedi.

Olay yerinin çaprazındaki fabrikanın ikinci katındaki bir pen­cereden cinayeti gördüğünü söyleyen Mary Splaine adlı bir ka­dın tanık, olaydan bir yıldan fazla bir zaman sonra, Sacco'yu net biçimde hatırladı. "Kaslı, aktif görünümlü bir adamdı. Sol eli bü­yüktü. Güçlü bir adam olduğunun işaretiydi. Alnı genişti. Saçı ar­kaya taralıydı ve beş altı santim uzunluğundaydı. Kaşları koyuy­du" diyebildi.

Bir diğer tanık, Lola Andrews, cinayet günü Sacco'yu sokak­ta gördüğünü anlattı. Halbuki Lola, cinayetten birkaç hafta son­ra komşusuna "Hükümet beni içeri aldı. Bu adamları taramamı is­tediğini söyledi. Ben onları hiç görmedim, tanımam mümkün de­ğil" demişti. Zaten, savcı Katzmarın için önemli olan görgü tarak­lan değil, koruma görevlisinin vücudundan çıkartılan "ölümcül mermi"ydi.





Olay yeri ve balistik incelemeler


Maktullerin üzerinden silah çıkmadı. Halbuki, korumanın 0,38 kalibrelik bir Harrington & Richardson toplu tabancasının oldu­ğu biliniyordu. Mutemedin silahsız gezmesi mümkündü de, koru­manın o gün silah taşımaması biraz garipti.

Olay yerinde, korumanın cesedinin yanı başında dört kovan bulundu. Savcılığın bilirkişisi, Massachusetts Eyaleti polis teşki­latmı 23 yıl yönetmiş William Proctor'a göre, kovanlardan ikisi Remington, biri Peter, biri Winchester fabrikası imalatıydı ve 0,32 kalibrelik silah ya da silahlardan atılmıştı.

Bilirkişi, otopside çıkartılan altı çekirdekten üçünün Peter, iki­sinin Remington, birinin Winchester imalatı olduğunu söyledi. Hepsi, 0,32 kalibrelik otomatik silahlardan atılmıştı. Winchester hariç diğerlerinin, yiv ve setleri sağa dönüşlü Savage marka ta­bancadan atıldığını söyledi. Winchester ise, doktorun üç numa­rayla işaretlediği "ölümcül mermi"ydi. Alt kısınım çevreleyen bir oluğu vardı. Sola dönüşlü bir silahtan atılmıştı. Bilirkişiye göre, 0,32 kalibrelik Amerikan tabancalan arasında sadece bir teki, so­la dönüşlüydü: Colt.

Sacco tutuklandığında, üzerinden 0,32 kalibrelik bir Colt taban­ca ile 30'dan fazla fişek çıktı. Aralarında Peter, U.S. ve Remington fabrikasının imalatı olanlar vardı. Ancak altısı Winchester'di, alt kısımlarını çevreleyen birer olukları bulunuyordu. Tıpkı, "ölümcül mermi" gibi.

Bilirkişi Proctor, Sacco'nun tabancasıyla deneme atışları yap­tı ve "ölümcül mermi"nin, onun Colt'undan çıkmış olabileceğini bildirdi. Savunmanın da bilirkişileri vardı (Burns ve Fitzgerald). Onlar da kovan, mermi ve silahlan incelediler. Hepsi Proctor'dan farklı sonuçlara ulaştılar. Bu çelişki yüzünden, savcılık delille­ri bir uzmana daha inceletti. Van Amburgh da Proctor'a katıldı. Sonunda jüri üyeleri, ellerine birer büyüteç alıp, kovanlan, mer­mileri incelemeye kalktılar.

Vanzetti'de ise, 0,38 kalibrelik Harrigton & Richardson marka bir toplu tabanca bulundu. Olay yerinde 38'lik kovan bulunmadı­ğından, onun ateş ettiğini kanıtlamak imkânsızdı. Ancak, öldürü­len koruma görevlisinin kayıp silahı ile aynı marka, aynı kalibre­de olduğundan, Vanzetti'nin soygun sonrasında, korumanın sila­hını gasp ettiği sonucuna varıldı. 1977'de, yani cinayetlerden 57 yıl soma koruma Berardelli'nin toplu tabancasının aslında 38'lik değil 32'lik olduğu anlaşıldı. Kısacası aslında, Vanzetti'yi idama mahkûm edecek hiçbir delil yoktu.





Kızıl korkudan terör korkusuna


Sacco ile Vanzetti, 14 Haziran 1921'de idama mahkûm edildi­ler. Üst mahkemelere yapılan sayısız itiraz, bulunan yeni deliller, dünyanın dört bir yanındaki protestolara rağmen, yargıç Webster Thayer, yeniden yargılamaya izin vermedi. İnfazı sürekli erteleten Massachusetts Valisi John Fuller, 1 Haziran 1927'de dava dosyasını yemden inceletmek üzere, aralarında Harvard Üniversitesi'nin rektö­rü Lawrence Lowell'in de bulunduğu üç kişilik bir komisyon kurdu.

Aradan geçen yedi yılda balistik konusu bir hayli gelişınişti. Kalp cerrahı yüzbaşı Calvin Goddard, doktorluğu bırakıp kendini ateşli silahlara vermiş, hatta Philip O. Gravelle, onun yönlendir­mesiyle ilk stereomikroskobu imal etmişti. Goddard, eldeki delil­leri bir de bu mikroskopla karşılaştırmak için komisyona başvur­du. "Üç numaralı ölümcül mermi, Sacco'nun Colt'undan atılmış­tır" sonucuna vardı.

Sacco ve Vanzetti, 23 Ağustos 1927'de elektrikli sandalyede öl­düler. 1939'da Massachusetts eyaleti, kanunlarında bir değişiklik yaptı ve kasten adam öldürme dava kararlarına, yüksek mahke­mece onay şartı, gereğinde cezayı azaltma ve iade-i muhakeme yetkisi getirdi.

Ölümlerinin 50. yıldönümünde, Yunan göçmeni vali Michael Dukakis, 23 Ağustos'u "Sacco ve Vanzetti'yi Anma Günü" ilan et­ti. "Ne yazık ki" dedi, "ölüleri affetme yetkim yok."

80. yıldönümünde ise, anma komitesi bir basın toplantısıyla açıkladı. "Sacco ile Vanzetti dönemi tekrarlanıyor. O zaman, 'Kızıl Korku' vardı. Şimdi terör ve uyuşturucu öne sürülerek baskınlar düzenleniyor, Araplar ve Latin Amerikalı göçmenler tutuklanıyor, sınırdışı ediliyor ve idam cezası hâlâ sürüyor."





Rekorları çöpe atalım


Dopingle mücadelesiyle ünlü profesör Sandro Donati bir öneride bulundu. "Çocuklarımızı seviyorsak, kırılan rekorla­rı çöpe atalım ve her şeye yeniden başlayalım. Hepsi doping ve yolsuzlukla kazanıldı. Gelecek kuşaklar aynı yollara baş­vurmazsa, daha iyilerinin başarılması imkânsız." Otel odasın­da ölü bulunan İtalyan bisikletçi Marco Pantani'nin ensesinde tırnak izleri, ağzında kokain bulunduğu öne sürülüyor. Yoksa, Donati'nin saydıklarına cinayeti de mi eklemeli?

İtalyan Donati girişteki bu sözleri, 30 Ekim 2007 günü dile ge­tirdi. Dünyanın en kuzeyindeki başkent Reykjavik'te gazeteci, akademisyen, hakem, yönetici ve sporcular Play The Game zir­vesinde bir araya gelmiş, sporu tehdit eden doping, yolsuzluk, ba­his ve şike iddialarını masaya yatırıyor, sporun siyasete nasıl alet edildiğini, yaşam biçimlerini nasıl etkilediğini tartışıyorlardı.

Bu konuların neredeyse hiç yaşanmadığı Reykjavik, bu sorun­ların ele alınması için biçilmiş kaftan. İzlanda'nın herkese örnek olması gereken bu özelliğine karşılık, toplantının sürdüğü beş günlük kısacık dönemde bile, dünyanın dört bir yarandaki, sporla ilgili, rahatsız edici haberler saymakla bitmedi.

Örneğin, eski dünya şampiyonlarından İsviçreli güzel tenisçi Martina Hingis, "Hiç doping yapmam, aslında ilaçlardan çok kor­karım" demesine rağmen, idrarında kokain bulununca kendisini emekliye ayırdı; Alman Federal polisi, Freiburg savcısının emriy­le, iki doktorun tıp fakültesindeki odasını aradı, bisikletçilere kan dopingi yaptıklarım kanıtlayan bilgi ve belge topladı; Singapur'un badminton milli takımı antrenörü, 2004'te "yılın sporcusu" seçi­len Zeng Kingjin iki kez rüşvet aldığı iddiasıyla mahkemeye ve­rildi; Polonya’nın eski Spor ve Turizm Bakanı Tomasz Lipiec, yol­suzluk nedeniyle tutuklandı, vs. vs.

Yoksa, Reyjkavik toplantısının sonunda, 20 yılı aşan mücade­lesi nedeniyle ödüllendirilen profesör Sandro Donati haklı mı? Üzerlerine doping, yolsuzluk ve rüşvet gölgesi düşmüş rekorla­rı, birincilikleri çöpe atıp her şeye sıfırdan mı başlamalı? Donati, 1980'li yıllarda İtalyan Atletizm Federasyonu'nun yaygın ve sis­tematik biçimde dopingi desteklediğini ortaya çıkarttıktan son­ra İtalyan Olimpiyat Komitesi'nden kovulmuş, yıllar sonra yeni­den görevine dönmüş, 1998'de bisikletçilerin EPO (eritropoietin) ile doping yaptığım kanıtlamış, olimpiyat komitesi başkam Mario Pescante istifa etmişti.





Doping azalıyor, yolsuzluk artıyor


8 Temmuz 1998 günü Fransız gümrükçüler, Belçika'ya geçmek­te olan Willy Voet'un bagajını açtırdılar. Willy Voet bir fizyotera­pistti, üstelik Festina bisiklet takımının fizyoterapisti. Bagajında EPO, büyüme hormonu, testosteron, uyuşturucu madde, amfe­tamin ve sayısız enjektör ele geçti. Fransa Turu'nu, 10 yıl içinde "Utanç Turu"na dönüştüren doping skandali böyle patladı.

Aynı yıl, Uluslararası Olimpiyat Komitesi'nin bazı üyelerinin, 2002 Kış Olimpiyatları'nı ABD'nin Salt Lake City'sine vermek için rüşvet aldığı ortaya çıktı. Bu iki olay, sporda doping, rüşvet, şike, kara para aklama ve akla gelebilecek her türlü usulsüzlük iddia­larının üzerine gidilmesinde bir milat oluşturdu.

Geçen 10 yılda, dopingli sporcu sayısında gözlenen azalma, ne yazık ki dopingin, sağlıkla oynanan bir kumar olduğunun algılan­masından değil, sıklaşan kontroller ve gelişen laboratuvar yöntem­leri sayesinde ortaya çıkacağından korkulması yüzünden. Dile ge­tirilen öylesine ilginç önlemler var ki, eğer kabul görürse, doping yapmak giderek zorlaşacak. Örneğin Avustralyalı ünlü kan dopingi uzmanı Michael Ashenden, sporcuların saat, bileklik ya da cep te­lefonlarına GPS (küresel konumlandırma sistemi) takılmasını öne­riyor. Böylelikle doping denetçileri onları sürekli izleyebilecek.

Doping belki azalıyor ama, diğer yolsuzluk ve ahlaksızlık­lar azalmak bir yana, giderek her ülkeye ve spor dalma yayı­lıyor. Hatta, Sporda Yolsuzluk adlı kitabın yazarı gazeteci Jens Weinreich, su yüzüne çıkanların, buzdağının sadece yüzde 5'i ol­duğunu ve esas yozlaşmanın Uluslararası Olimpiyat Komitesi'nde yaşandığını iddia ediyor.





ALS ölümlerinde dopingin etkisi var mı?


Yıllardır doping ve yolsuzluklara karşı savaşan Torino savcı­sı Raffaele Guariniello, 26 Ekim 2007 tarihli demecinde, İtalyan futbolcuların yüzde 80'inin protein ve kreatin aldığını, her iki futbolcudan birinin, yaralarının daha çabuk iyileşmesi için ilaca başvurduğunu ve her beş futbolcudan dördünün, sıklıkla ağrı ke­sici kullandığım söyledi.

İtalyan futbolcularda kanser, lösemi ve motor sinirleri etkile­yerek kas hareketlerine engel olan ALS'nin, yani amiyotrofik la­teral skleroz hastalığının sıklığı toplumun geneline oranla daha yüksektir. 2003'te Torino Üniversitesi, ALS'nin futbolcularda gö­rülme sıklığını, normalin altı katı olarak hesaplamıştı. Aradan geçen dört yılda eklenen kayıplarla, bu sayı günümüzde 23 ka­ta yükseldi. Savcı Guariniello, top koşturmuş 30 bin profesyonel futbolcunun dosyasını incelediğini ve ALS'ye bağlı ölümlere, do­ping ve ilaçların kötüye kullanılmasının yol açmış olabileceği so­nucuna vardığım söyledi.

Futbolcularda ALS riski, uzunca bir süredir araştırıcıların dik­katini çekmekteydi. Bildiğiniz gibi, eski Fenerbahçeli futbolcu Sedat Balkanlı ve halen ALS Derneği'nin başkanlığını yürüten es­ki Trabzonsporlu futbolcu İsmail Gökçek de ALS hastasıdır.

ALS'lilerin yüzde 1-2 kadarında, süperoksit dismutaz 1 adlı gendeki farklılaşmanın, hastalığa yol açtığı biliniyor. Kalan yüz­de 98'inin ise nedeni hâlâ belli değil. Doping ve ilaç iddialarına ek olarak, kurşundan sigaraya, çim sahalarda kullanılan pestisit ve gübreden, aşın fiziksel stres ve travmaya varıncaya dek pek çok etken üzerinde duruluyor. (ALS'ye, futbolculardan sonra köylü­lerde rastlaruyor. Hastalığı onlarda da, pestisit ve gübrenin tetiklediği sanılıyor)

Amerikan Ulusal Çevre Sağlığı Enstitüsü'nden Honglei Chen'in Temmuz ayında yayımlanan araştırması travma konusuna bir açıklık getirmiş gibi. Özetle, futbolcuların koluna, bacağına, be­denine gelen top darbelerinin ALS'ye yol açması söz konusu de­ğil ama, 10 yıllık zaman diliminde kafalarına çok sayıda top dar­besi gelenlerde, hastalığın görülme riski ll'e katlanıyor. Bu so­nuçlar, futbolcularda görülen ALS'yi kısmen de olsa açıklıyor. Buna, diğer tetikleyiciler de eklenirse, hastalığın futbolcular ara­sında neden daha sık rastlandığı anlaşılır.





Bisikletçi kokainle mi öldürüldü?


İtalyan bisikletçi Marco Pantani'nin, 30'un üzerinde şampiyon­luğu vardı. 1999'da İtalya turunu şampiyon bitirmesine birkaç gün kala, alyuvar sayısı normalin üzerinde bulunduğundan diskalifiye edildi. Doping lekesini bir türlü silemediğinden depresyon tedavisi gören Pantani, 14 Şubat 2004 günü bir otel odasında ölü bulundu. Ölüm zamanı belirlenemedi, Dr. Giuseppe Fortuni ölüm nedenini, aşın kokaine bağlı beyin ve akciğer ödemi olarak bildirdi.

Fransız gazeteci Philippe Brunei, Vie et Mort de Marco Pantani adlı kitabında, bisikletçinin intihar etmeyip öldürülmüş olduğunu açıkça iddia etmemekle birlikte, bu olasılığı düşündür­tecek pek çok ipucu veriyor. Gazeteciyi bu noktaya getiren, tüm tartışmalı ölümlerdeki gibi, yine gereği gibi yapılmamış olay yeri incelemesi, toplanmamış deliller ve eksik otopsi.

Pantani'ye uyuşturucu satan iki kişi, suçunu kabul etmiş ve ufak cezalar almıştı. Ocak 2008'de Korovina beraat etti. Fabio Carlino ise 4.5 yıl hapse ve Pantani'nin ailesine 300 bin euro taz­minat ödemeye mahkûm oldu. Böylelikle geç de olsa dava karara bağlandı. Karara bağlanamayacak olan, Pantani'nin son saatlerin­de neler yaşadığı ve kokainin vücuduna nasıl girdiğidir.





Kötü sporcuyu iyi avukat kurtarıyor


Belçikalı avukat Luc Misson'u futbol camiası iyi tanır. Futbolcu vatandaşı Jean-Marc Bosman'ı savunduğu dava, 1995'te Avrupa Adalet Divanı'nda başanyla noktalanmış, Avrupa Birliği ülkele­rinde sözleşme süresi sona eren futbolcuların, bonservislerini el­lerinde bulundurmasına, istediği kulüple istediği koşullarda anlaşabilmesine karar verilmişti. Bosman karan öncesinde, futbolcu­nun sözleşme süresi bitse bile başka bir takıma geçmesi bonser­visini elinde bulunduran eski kulübünün nzasına bağlıydı.

Avukat Misson, Astana takımının eski bisikletçisi Kazak Andrey Kaşeçkin'i de savundu. Andrey Kaşeçkin, 1 Ağustos 2007 günü ailesiyle birlikte Türkiye'de, Belek'te tatildeyken, Uluslararası Bisiklet Birliği UCI'nin iki görevlisi ziyarete geldiler ve doping testi için kan örneği aldılar. Kaşeçkin'in kan dopingi yaptığı ortaya çıktı ve takımdan uzaklaştınldı.

Kontrol örneğinin de aynı sonucu vermesi üzerine avukat Misson incelenen örneğin bir spor karşılaşması sırasında değil de, ailesiyle birlikte tatildeyken alınmasına karşı çıktı ve bu duru­mun Avrupa İnsan Haklan Sözleşmesi'nin 8. maddesine (her bi­reyin, özel ve aile yaşamına saygı gösterilmesine hakkı olduğu­nu belirten madde) aykın olduğunu ileri sürdü. Yasaların açık­larından yararlanmaya çalışan avukatlar olduğu sürece, do­pingle mücadelenin ilerlemesi biraz zor gözüküyor. Andrey Kaşeçkin'in spor hayatmın bittiğini sanıyorsanız, aldanırsınız. İki yıllık yarışlardan men cezasını çektikten sonra 2010 Haziraru'nda italyan Lampre-Farnese Vini takımıyla görüşmelere başladı, kısa bir süre soma da onların mavi-pembe formasını sırtına geçirdi.





Hakemlerin ırk ayrımcılığı


Spor karşılaşmalarında hakemlerin yanlı davranıp davran­madığı hep tartışılır. Bu konuda yapılan bilimsel araştırma­lar, ne yazık ki, korkulanın gerçek olduğunu kanıtlıyor. Teksas Üniversitesi'nden David Hamermesh'in 2004 yılından bu yana Amerikan Beyzbol Ligi'nde yapılan 2.1 milyon atışı inceledikten soma vardığı sonuç, basketbol karşılaşmalarında elde edilenlerle örtüşüyor ve hakemlerin kendi ırkından oyunculardan yana ka­rar verdiklerini gösteriyor.

Aynı kaygı, Avrupa futbol liglerinde de gözleniyor, ancak el­de henüz somut deliller yok. Hakem kararlarında, futbolcunun renk, din ya da etnik kökeninin etkisini araştrrmak isteyen çok. FIFA’nın Japonya'daki Dünya Kulüpler Kupasr'nda yeniden de­neyeceği, Cairos firmasınca geliştirilen, Adidas'ın imal ettiği GPS çipli topun bu amaçla kullanılabileceği söyleniyor.

Ayırımcılık yapıldığı ileri sürülen bir diğer konu da eşcinsel­lik. AİDS araştırmalarıyla tanınan Kanadalı Roger LeBlanc'a gö­re toplumlar, eşcinselliğe eskisine oranla daha hoşgörülü baktığı halde, spor dünyası buna ayak uydurabilmiş değil ve pek çok kişi karşılaştığı fena muamele yüzünden erken yaşta sporu bırakmak zorunda kalıyor. LeBlanc, atletlerin yüzde 10 kadarının eşcinsel olduğunu, açıkça dışlanmasalar da karşılaştıkları "maço kültür" nedeniyle, sessiz kalmaya zorlandığını belirtiyor.

Benzeri sonuçlara, bundan 15 yıl önce, Hollanda hükümetinin talebi üzerine araştırmalar yapan psikolog Gert Hekma da var­mış, kadın futbolcular arasındaki bazı lezbiyenler dışında, hiçbir daldaki eşcinsel sporcunun, tercihini açıkça söylemeye cesaret edemediğini ve takım sporlarından bireysel sporlara kaydıkları­m bulmuştu.





Pedofillerin hedefi çocuk sporcular


Bir antrenörün dokunuşunun ne zaman takdir, ne zaman cinsel taciz olduğunu anlamak pek kolay değil, üstelik bu konuda bilgi­lendirilmemiş küçük çocuklar için, neredeyse olanaksız. Cinsel içerikli şakalardan, tecavüze varan geniş bir yelpazede çeşitlenen bu davranışları durdurmak amacıyla Avrupa Konseyi'nin 2000 yı­lında aldığı bir karar bile var.

Danimarka Spor ve Biyomekanik Enstitüsü'nden Jan Toftegaard Stockei, yıllardır spor kulüplerindeki cinsel taciz ve istismara dikkat çekmeye çalışıyor. Araştırmalarına göre, yaşa­nanların sayısı bilinenlerin ve tahminlerin kat kat üzerinde.

Bu konuda, Uluslararası Olimpiyat Komitesi'nin 8 Şubat 2007'li strateji belgesine rağmen, konu bir türlü açıkça tartışılmıyor, önerilere uyulmuyor. Üstelik, belgede sıralanan önlemler de ye­tersiz. Stöckel'in araştırmalarına göre Danimarka'nın çocuk spor kulüplerinde yaşanan cinsel taciz olaylarının dörtte üçü eşcinsel nitelikli. Genellikle her spor kulübünün uyduğu, kızların soyun­ma odalarına erkek antrenörlerin girme yasağının, bu tip olayları durduramayacağı apaçık ortada.





Ellerini kana bulamayan kadınlar


Suç istatistiklerine göre, kadın katillerin sayısı, erkekle­rin onda biri kadardır. Seri katilliğin, erkek işi olduğu sanı­lır. Halbuki, bilinen seri katillerin de, onda bir kadarı kadın­dır. "Kadınla erkek eşittir" der dururuz. Yoksa kadınlar, el­lerini kana bulamayıp bu işler için erkekleri mi kullanırlar? Kadınlar çok daha zekidir de, öldürdükleri ortaya mı çıkmaz?

Biraz çıkışırcasına, "Yine pisboğazlık etmiş olmalısınız" dedi ev sahibi kadın. "Ocaktan bu yana üçtür eve bu halde dönüyorsunuz. Gelin, size yardım edeyim de yukarı çıkın. Doğrulamıyorsunuz bile!" İnleyerek, kusarak ve kıvranarak geçen birkaç saat sonun­da, genç adam derin bir uykuya daldı.

Perdelerin arasından süzülen sabahın ilk ışıklan, huzur dolu, güzel yüzünü aydınlatıyordu. Yatağın ayak ucunda oturan kadın "Lütfen gitmeyin, çok korkuyorum demiştiniz. Bakın bütün ıstıra­bınız geçti, melekler gibi uyuyorsunuz" diye fısıldadı. Yanılıyordu. 23 Mart 1857 günü, saat tam 11.00'di ve 33 yaşındaki Pierre Emile L'Angelier çoktan ölmüştü.

"Bunları yazanı tanıyor musunuz?" diye sordu polis, iki eline zor sığan, etrafa güzel kokular saçan mektupları ev sahibi ka­dına uzatarak. "Evet" diye yanıtladı kadın. "Komşumuz mimar James Smith'in kızıyla mektuplaşırlardı. Madeleine'in başka bi­riyle evleneceğini öğrendiğinde kahrolmuş, yemek yemez, uy­ku tutmaz olmuştu." Meraklı kadın, pembe kağıtlara özene be­zene yazılmış olanlara göz ucuyla şöyle bir baktı. "Hayret" diye sürdürdü, "Ben de onu, İskoç terbiyesi almış, iyi aile kızı sanır­dım. Bir garip katibe, hiç utanmadan nasıl da açık saçık şeyler yazmış. Fransız âşıklar kadmların başını döndürür derlerdi de, inanmazdım."

Genç adamın odasında küçük bir defter bulundu. "19 Şubat, Mimi'yi birkaç dakika görebildim, gece boyunca çok hastay­dım" diye yazmıştı. Birkaç sayfa sonra, "Mektuplan geri istiyor. Vermezsem, beni öldürebilir" diyordu ve nihayet "Kakao ikram etti, tadım pek sevmedim."





Fransız aşığın ölümü


Zengin İskoç kızı Madeleine Smith ile fakir Fransız kâtip Emile L'Angelier'nin karşılaşması bir rastlantıydı aslında. Görür görmez âşık eden bu rastlantı, iki yılda erkeği toprağın altına, kadını sa­nık sandalyesine yolladı. Emile L'Angelier'nin arsenikle zehirlen­diğinden kimsenin kuşkusu yok. Ama kadının katil olup olmadığı hiçbir zaman bilinemeyecek.

Henüz 20 yaşındaki üst sınıftan genç bir hanım, sıradan bir kâtiple birlikte olmasının, ne ailesince, ne de içinde bulunduğu toplulukça hoş karşılanacağını bilse de, "Canım sevgilim, sanki seni yıllardır tanıyor gibiyim. Umarım hiç ayrılmayız" diye başlı­yordu, bir tüy kalem ve kokulu mürekkeple yazdığı ilk mektubu.

Çok geçmeden kızın babası durumu öğrenmiş ve tabii, kızıl­ca kıyamet kopmuştu. Buna rağmen sokak köşelerinde buluşmayı sürdürmüşler, üstüne üstlük, mahalle komşusu Bayan Mary Perry'nin evinde buluşmuş, el ele tutuşmak ve diz dize oturmak­tan çok ötelere gitmişlerdi. Birkaç hafta sonra Emile, gecenin iler­leyen saatlerinde, gizlice kızın evine bile girer olmuştu. Viktorya döneminin muhafazakarlığında akıl almaz bir cesaretti bu. Bu ne­denle, sevgilisinden gelen mektupları hemen yakıyor, kendi yaz­dıklarının da bir biçimde ortadan kaldırıldığını sanıyordu.

Glasgowlu zengin bir işadamı, henüz 40’ına basmamış, üst komşuları William Minnoch, 28 Ocak 1857 günü, genç kadına "Bana elinizi lütfeder misiniz?" gibilerinden zarif bir cümleyle ev­lenme teklif etti. Bir gece önce Emile ile ateşli saatler geçiren, hemen ertesi sabah duygularını kaleme alırken "Beni terk eder­sen kendimi öldürürüm" diye yazan Madeleine, hiç duraksama­dan bu teklifi kabul etti.





Mektupların hiçbirini atmadı


2 Şubat günü, "Aramızda bir soğukluk oluştu, sence aynlsak daha iyi olmaz mı?" şeklinde bir girişimde bulundu, işe yarama­yınca, "Yaşadıklarımızı unutalım, olanları kimseye anlatmazsın değil mi?" diye yazdı. Fransız sevgili, uzunca bir süredir "evlene­lim" diye ısrar ettiği kadının tavırlarındaki bu ani değişikliğe ön­ce bir anlam veremedi. Durumu, gizli aşkının her ayrıntısını bi­len komşusu Bayan Perry'ye açıp gerçeği öğrendiğinde iyice öf­kelendi: "Mektuplarını atmadım, onları babana göndereceğim." Madeleine çılgına döndü, mektupların sayısı 300'den fazlaydı.

17 Şubat 1857 akşamı, yani ölümünden altı hafta önce Emile L'Angelier, Bayan Perry'ye "Yarın değil, öbür gün Mimi ile bulu­şacağım" dedi. "Mektuplarını geri vereceğimi sanıyor, bu yüz­den buluşma teklifimi kabul etti." 19 Şubat gecesi sevgililerin ne­rede buluşup ne konuştuklarını bilmiyoruz. Ancak, sabaha kar­şı adamın, karnında dayanılmaz sancılarla eve döndüğüne bü­tün mahalle tanık. Bilinen bir şey daha var: Eve gelen doktor Thomson'a, "Yemin ederim, Mimi'nin pişirdiği bir fincan kakao­dan başka bir şey yiyip içmedim" dediği.

İzleyen bir ay içinde Emile, sevgilisiyle sadece iki kez buluştu. Her seferinde kakao içti ve her ikisinde de karnında dayanılmaz kramplarla eve döndü. İlkini bir tuvalete, bir lavaboya koşarak at­latmayı becerse de, ikincisinin üstesinden gelemedi. Ölümünden sonraki soruşturma sırasında, sağlığının giderek bozulmaya baş­lamasından kaygılanan arkadaşlarına "Sağ olduğum sürece bu adamla evlenemeyeceğini defalarca söyledim kendisine. Beni ze­hirlemeye çalışıyor olmasın?" dediği çıktı ortaya. Hatta sadece de­mekle kalmadığım, cep defterine de yazdığını biliyorsunuz.

Yapılan otopside, Emile L'Angelier'nin midesinde arsenik bu­lundu. Madeleine'in, son bir ayda iki farklı eczaneden üç kez ar­senik satın aldığı ve eczacıların tutmak zorunda oldukları "zehir defteri"ne satın alma gerekçesi olarak "fareleri öldürmek için" di­ye kayıt düştüğü ortaya çıktı. Polis, gizli ilişkisinin her ayrıntısı­na yer verdiği mektupları geri alamayışı yüzünden, Madeleine'in sevgilisini zehirlediği sonucuna vardı.





Gözyaşlarını boşuna beklediler


Mahkeme salonu, modern zaman televizyon dizilerine reyting rekorları kırdıracak her şeye sahipti. Para, seks, şantaj, zehir ve cinayet. Ev kadınları, şişleriyle yünlerini, ayrıca gün boyu atıştı­racakları çörekleri hasır sepetlerine tıkıştırmış, güneşin doğuşuyla birlikte adliye binasının önünde kuyruğa giriyordu. Oturacak yer sınırlıydı, kapıda bilet satılmaktaydı.

Çenesinin altında zarif bir fiyonkla tutturulmuş beyaz başlığı, yerlere kadar uzanan dar belli, geniş etekli, yakası dantelli, kah­verengi kadife elbisesi ve menekşe rengi saten eldivenleriyle sa­nık sandalyesinde oturan güzel kadımn yanaklarından süzülecek gözyaşlarını, küçük iç çekişlerini boşuna beklediler. Ara sıra bi­ri sokağa çıkıyor, kapının önüne yığılmış, birbirini itip kakan yüz­lerce meraklıya olan biteni özetliyordu.





"Kanıtlanamadı" kararı


İskoç mahkemeleri, birkaç kez Kanada'da rastlanması dışın­da, bir başka ülkede görülmemiş biçimde, "suçlu", "suçsuz" ya da "kanıtlanamadı" şeklinde karar alabilir. Haberin ulaştığı tüm ül­kelerde büyük bir ilgiyle izlenen "asrın davasi'nda Madeleine'i, aralarında zamamn ünlü avukatlarından John Inglis'in de yer al­dığı kalabalık bir ekip savundu ve bunu öylesine iyi yaptı ki, iki­ye karşı 13 oyla jüri, kızı ne suçlu bulabildi, ne de suçsuz, "kanıt­lanamadı" dedi. Yani, "Katil olduğunu kabul ediyoruz, ancak delil yetersizliğinden mahkûmm edemiyoruz".

Madeleine, ilişkisini, mektupları ve son aylarda, sevgilisine bir­kaç kez kakao ikram ettiğini kabul etmişti. Arseniği satın alma­sının nedeni, fareleri öldürmek değil, kozmetik amaçlıydı. Daha parlak, tüysüz ve pembe bir cilde sahip olmak için, suda çözüp yüzüne, boynuna, kollarına, bacaklarına sürmüş ve bunu eczacı­ya söylemeye utanmıştı.

Jüri, bu açıklamasına inandı. Çünkü, Kraliçe Viktorya döne­minde arsenik, sadece fareleri öldürmek için değil, cinsel gü­cü artrrmak dahil, her derde deva bir ilaç, ayrıca kozmetik ola­rak alabildiğine kullanılmaktaydı. Hatta, hem cildi güzelleştirdiği, hem de nefesi açarak daha yükseğe tırmanabilmeyi sağla­dığı inancıyla Avusturya'nın güneyindeki Steiermark eyaletin­de (bazı Türkçe kaynaklarda yer aldığı gibi Avustralya'da değil), gün aşırı küçük dozlarda arsenik yendiği de biliniyordu. Ancak, Madeleine'in mahkûm edilememesi için başka nedenler de vardı.





Ders kitaplarına geçen savunma


Avukat John Inglis'in, 150 yıl sonra bile hukuk kitaplarında yer bulan savunma stratejisi başlıca şu noktalara odaklanmıştı. Bir kere, Madeleine'in temel korkusu mektuplarının ortaya çrkmasıydı. Emile'i öldürdüğünde, polisin mektupları bulacağr açık­tı. Dolayısıyla ölmesi değil, yaşaması işme gelirdi. Ayrıca, öle­nin cep defteri delil olarak kullanılamazdı. Çünkü yazarını sor­gulamak mümkün değildi (Bu gerekçe dikkate alınmış, cep def­teri delil olmaktan çıkartılmış ve jüri üyeleri yazılanları öğrene­memiştir). Emile'in ilk karrn ağrrsr krizi, Madeleine'in eczane­den ilk kez arsenik satm almasmdan önceydi. Buna göre Emile, Madeleine'den intikam almak ve onu cinayetten yargılatmak için belki de arsenikle intihar etmişti.

Yasalar uyarınca, eczanelerin sattığı arseniğe, un, şeker ya da tuz sanılmasın diye, mavi boya eklenmekteydi. Otopsi raporun­da, mide içeriğinin, koyu kahve renkte olduğu belirtilmişti. Bu nedenle, yuttuğu arseniğin mavi boyalı mı yoksa beyaz mı oldu­ğu arılaşılamıyordu.

Toksikoloji raporuna göre, midedeki arsenik, üç beş kişiyi öl­dürecek kadar çoktu. Saatler boyu kustuğuna göre, yuttuğu arse­nik bundan da fazlaydı ve bir fincan kakaoda çözünemezdi.





Arsenik ve danteller


Madeleine, üst komşusu zenginle evlenemedi, baba ocağını terk etti. Önce Londra'ya, sonra New York'a taşındığını, iki kez evlenip bir erkek çocuk doğurduğunu, Karl Marx’ın kızı Eleanor ile sosyalist projeler üzerinde çalıştığını ve 93 yaşında öldüğünü iddia eden de var, Yeni Zelanda'da ya da New Orleans'ta yaşayıp öldüğünü söyleyen de.

Aradan geçen 150 yılda sevenleri suçsuzluğunu savundu, Emile'in intihar ettiğine inandı. Sevmeyenleri ise katil ama soylu ve bir sürü avukat tutacak kadar zengin "iyi aile" kızının, gençliği­ne, güzelliğine ve dantellerine kapılan jüriye kızdı, adaletsizliğe is­yan etti. Tabii, bir üçüncü olasılık daha var. O da, Fransız katibin bir arsenik yiyicisi olduğu ve kazaen fazla dozda arsenik yuttuğu.

Herkes çoktan toprağa karıştığına, Emile L'Angelier'nin kava­noza konan iç organları da artık atıldığına göre gerçekleri hiç­bir zaman öğrenemeyeceğiz. Ölenin ardından dedikodu yapmak doğru değil ama, bir gazetecinin sorusu üzerine, avukatı John Inglis'in "Onun sofrasında yemek yemektense, dans etmeyi ter­cih ederim" dediğini belirtmeden geçemeyeceğim.

İstatistikler yalan söyler, denir. Yoksa katil kadın sayısının, er­keklerden az olduğunu gösteren istatistiklere de mi inanmamallı?





Beni siz gömdünüz, yine siz kurtardınız


Gri takım elbiseli, zayıf, yorgun ve yüzü kırışıklar içindeki adam, konuşmasını bitirdiğinde herkes ayağa kalktı ve dakika­larca alkışladı. Alkışı hak eden, bir devlet yetkilisi değildi, ün­lü bir yazar ya da bilim adamı da değildi. Aslında alkış, bir tak­dir de değil, kocaman bir özürdü ve sonsuza dek de sürse, ka­bul edilmesi mümkün değildi.

2 Ekim 2007 Salı sabahı, Çiçek Balo Salonu'nda 400 kişi kadar­dık. Sanırım benim dışımda, öğretim üyesi olan, yalnızca birkaç kişi vardı ve yine sanırım, yabancıların sayısı iki elin parmakları­nı geçmiyordu. Kalanı, Amerikanın federal ya da eyalet düzeyin­deki irili ufaklı polis kriminal laboratuvarlarının yöneticileriydi. Uyuşturucularla mücadelenin başarılı olabilmesi için, laboratuvarların ve çalışanların ne yönde geliştirilmesi gerektiğini anlatan bir konuşma için davet edilmiştim. Açıkçası, biraz dinlenmeyi ve hoşça vakit geçirmeyi de planlıyordum. Eminim, toplantıya ka­tılanların tamamı aynı duygular içindeydi. Ne de olsa, çoğumuz "Kongre Eğleniyor" kuşağındandık ve eğlenmeye niyetliydik.

Sabah, pek keyifli başlamıştı. Taze kahve ve çörek kokusunun dalga dalga yayıldığı, dev boyuttaki kristal avizelerin aydınlattığı salonda kahkahalar, selamlaşmalar, sıcak kucaklaşmalar bitmek bilmiyordu. Nihayet, resmi açılış yapıldı ve ilk konuşmacı kürsü­ye davet edildi.

Başkan Clinton döneminde sekiz yıl görev yapan ve Amerikan tarihinin ilk ve tek kadın adalet bakanı olma özelliğini hâlâ taşı­yan Janet Reno'nun, kriminal laboratuvarların önemi, çalışanla­rın özverili hizmeti gibi, alışılagelmiş methiyelerle başlayan ve hepimizin yüzüne büyük bir gülümseme yerleştiren konuşması birden yön değiştirdi ve o andan itibaren, balo salonunun neşe ve enerji dolu havası bulutlanmaya başladı. Çünkü eski bakan, ada­let sistemini giderek sarsan Masumiyet Projesi'nden, yani DNA analizleri sayesinde, yıllarını yok yere cezaevinde geçirmiş kişi­lerin serbest bırakılmasını sağlayan girişimden söz etmeye baş­lamıştı. Hitap ettiği kişilerin yarıya yakını da, bundan 10-20 yıl önce, masumların mahkûm edilmesine neden olan laboratuvarların, o zamanki ya da şimdiki yöneticileriydi.

Parkinson hastalığının belirtileri iyice belirginleşıniş Janet Reno, yoğun alkışlarla yerine uğurlanırken, kürsüye davet ettiği kişi, yine bir kadındı. Avukat Christine Mumma, Kuzey Karolina Masumiyet Merkezi'nin başkanıydı ve sadece tek bir cümle söyledi: "Masum olduğu anlaşılarak cezaevinden salıverilen 207. kişiyi, müvekkilim bay Dwayne Allen Dail'i takdim ederim." Bunu izleyen beş gün bo­yunca, kongrenin eğlenmesi artık hiç mümkün olmayacaktı.





"Adalete güvenim tamdı"


"Henüz 19 yaşındaydım, işçiydim, rock şarkıcısı olmayı hayal ediyordum, kızım iki yaşındaydı, oğlum henüz annesinin kanun­daydı ve adalete güvenim tamdı" diye söze başladı adam. Üzerine bol gelen gri bir takım elbise giymiş, mavili beyazlı bir kravat tak­mıştı. Sarı saçlan omuzlarına dökülüyordu, biraz gergindi, bir hayli de ürkek. "12 yaşında bir kızın ırzına geçmekle suçlandığım­da, bu ülkede savcılar var, yargıçlar var, olayın benimle ilgisi ol­madığı birkaç güne anlaşılır demiştim" diye sürdürdü.

"4 Eylül 1987 gecesi bir adam, Kuzey Karolina’nın Goldsboro kentindeki bir evin açık penceresinden içeriye girmiş, yatmakta olan küçük bir kıza tecavüz edip kaçmış. Karşı komşu, pencere­den çıkan adamı bana benzetmiş, annesi yanındayken kıza fotoğ­rafımı gösterdiler, önce tanıyamadı, annesi 'İyi bak, canım yakan bu adam, değil mi?' diye sordu. Kız da, 'Evet' dedi.

Çarşafın üzerinde saç ve kıllar bulunmuş. Polis kriminal laboratuvarında mikroskopla incelemişler. Saçlarımla uyuşmuş. Bütün bunlar olup biterken ben hâlâ, bu ülkede savcılar, uzmanlar, yar­gıçlar var, elbette benim olmadığım anlaşılır diyordum. Suçu ka­bullenmem karşılığında, üç yıl denetimli serbestliğe hükmedileceği söylendi. Suçsuzdum, pazarlığı kabul etmeyince jüri önün­de yargılandım. 30 Mart 1989'da, bir çocuğun ırzına geçmekten iki kez ömür boyu, haneye tecavüzden 15 yıla mahkûm edildim. Önce şaka zannettim" dedi adam, "Tatsız, ama yine de şaka."

400 kişi soluğumuzu tutmuş, konuşan adamı dinliyorduk. Aramızda, 20 yıl önce, olay yerinde bulunan bir saç telini zanlınınkine benzeten ve görgü tanığının teşhisini, bilimsel bir delil­le destekleyerek mahkûmiyeti garantileyen laboratuvarın şimdiki başkanı Jerry Richardson da oturmaktaydı ve hiçbirimiz, onu üz­memek için, oturduğu yana doğru bakmıyorduk.





Hepimiz günahkârız


1988'de girdiği cezaevinde, 2001'e kadar çok sıkıntılı bir dö­nem geçirdiğini ve kendisini bir çocuk tecavüzcüsü olarak gö­ren diğer mahkûmların taciz ve şiddeti yüzünden, tam 16 cezae­vi değiştirmek zorunda kaldığım anlatan Dail, bu tarihten soma bilgisayar programcılığı için eğitim almaya başladığım ve ne ka­dar avukat, savcı ve yargıcın elektronik posta adresine ulaşabilirse, hepsine mesaj göndererek yardım istediğini anlattı. Kuzey Karolina Masumiyet Merkezi'nden avukat Christine Mumma’nın da, olaydan bu sayede haberdar olduğunu söyledi.

"Sevgili Mumma, hukuk fakültesi öğrencilerinden oluşan bir ekiple, suçlandığım saldırıyla ilgili yeni bir delil bulmak, böylelikle davamın yeniden görülebilmesi için, bir olanak yaratmanın peşi­ne düştü. Ona, hayatımı borçluyum" derken gözleri doldu, düşme­mek için kürsüye tutundu. "Özür dilerim", dedi, "Sizin gibi önemli ve okumuş kişilerin karşısında konuşmak bana zor geliyor."

"Önemli ve okumuş" kişiler olarak bizler, DNA analizlerinin henüz adli amaçlarla kullanılmadığı, 20 yıl öncesinin teknik ola­naklarıyla saç tellerini karşılaştıran ve mikroskop altındaki gö­rüntülere bakıp "bu saç teli, zanlıya aittir" sonucuna varan mes­lektaşımızın günahı altında eziliyorduk.





"Cezasını çektiğim adamı bulmanın zamanıdır"


"Beni siz gömdünüz ve yine siz kurtardınız. Kuzey Karolina Kriminal Laboratuvan’nın Başkam Jerry Richardson, seni kucak­lıyorum ve önünde saygıyla eğiliyorum" diyerek sürdürdü konuşmasını. "Goldsboro polisi, cinayet davaları dışındaki hiçbir deli­li muhafaza etmezmiş, bu olayda da saldırıya uğrayan kız ölmedi­ğinden, biyolojik delillerin tamamının imha ettiklerini öğrenince, bütün umutlarımız yıkıldı. Ancak, 2007'de, bölge savcısı Brarıny Vickory, avukatımı aradı ve 20 yıl önce, delillerin emanete yerleş­tirilmesinden sorumlu polis memurunun, kızın geceliğinin bulun­duğu kutuyu, yanlışlıkla cinayet davalarına ilişkin delillerin mu­hafaza edildiği bölmeye koyduğunu söyledi, bu sayede geceliğin imhadan kurtulduğunu ve DNA analizi için Jerry'nin laboratuvarma gönderildiğini öğrendik. Geceliğin üzerindeki semen lekesi­ni buldular, lekenin DNA profili benimkini tutmadı. 28 Ağustos 2007'den bu yana özgürüm, işte karşmızdayım, 18 yıl cezasını çektiğim adam, aramızda dolaşıyor, şimdi onu bulma zamanıdır."

400 kişi ayaktaydık, aramızda ağlayanlar vardı, geç de olsa, bir rastlantı eseri, büyük bir hata düzeltilmişti belki. Üstelik Dail bü­yük bir olasılıkla yüz binlerce dolarlık bir tazminat da alacaktı, ama ya ötekiler? Bir görgü tanığı ve bir saç teli yüzünden ömrü­nün 18 yılım demir parmaklıklar ardında geçiren birisi ile ilk de­fa karşılaşıyor, ilk defa sesini duyuyorduk. îlk defa, bir kod nu­marası iliştirilmiş delil, cansız bir nesne olmaktan çıkıyor, ailesi, çocukları, sevenleri, umutlan, heyecanlan olan bir insana dönü­şüyordu. Alkışlıyorduk, neden alkışladığımızı bilmeden. Sanırım, özür diliyorduk, tıpkı 9 gün sonra Vali Michael Easley'in "Lütfen, bizi affet" diyeceği gibi ve utanmasak yere diz çökecektik.





Gerçek katil bulundu


Suçsuz yere 18 yılını demir parmaklıklar arkasında geçi­ren adamın öyküsünü kendi ağzından dinledikten yedi ay son­ra, 5 Mayıs 2008'de, küçük kızın ırzına geçen gerçek fail bulun­du. Geceliğin üzerindeki sperm lekesinin DNA'sı onunkiyle örtüşüyordu. Adı, William Jackson Neal Jr'du. 52 yaşındaydı ve baş­ka kızlara tecavüz etmekten cezaevindeydi. Eğer, Dail yanlışlıkla mahkûm edilmeyip, asıl suçlu zamanında bulunsaydı, bu masum­ların da hayatı kararmayacaktı.

Devlet, yapılan yanlışlığı telafi etmek amacıyla Dail'e 370 bin dolar tazminat ödedi.





Deliller saklanmalı


400 kriminalci dakikalarca kimi, neden alkışladık bilmem ama, aslında alkışlanması gereken, 1984 yılı Eylül ayında bir pazarte­si sabahı, DNA molekülünün taşıdığı bazı özelliklerin, bir can­lıdan diğerine farklılaştığını bir rastlantı eseri bulan genetikçi, Leicester Üniversitesi'nden İngiliz profesör Alec Jeffreys. Bizim açımızdan, belki de alkışı hak eden Jeffreys'den çok, eşi Sue. Eğer o pazartesi gecesi, yemek masasında kocasının anlattıklarını dinlediğinde, "Bu bulduğun yöntemle göçmenlik davaları­nı aydınlatabilirsin, insanların birbirinin akrabası olup olmadığı­nı söyleyebilirsin" demeseydi, DNA parmakizi adı verilen uygu­lamanın, adli amaçlarla kullanılabileceği, kim bilir ne zaman, ki­min aklma gelir ve kim bilir daha kaç bin kişi, bir görgü tanığı ya da güvenilir olmayan bir analiz yöntemi yüzünden cezaevine gön­derilirdi. Bana göre, DNA analizlerinin en büyük yaran, suçluyu bulabilmesi değil, haksız yere suçlanan kişilerin suçsuzluğunu kanıtlayabilmesi olmuştur.

DNA analizlerinin henüz uygulanmadığı dönemlerde, çok sayı­da kişinin, masum olduğu halde mahkûm edildiği sanılıyor. İşte bu nedenle, birbiri ardı sıra Amerikan eyaletleri, mahkûmiyet sonrası DNA analizlerini zorunlu kılan yasalar çıkartıyor ve el­de biyolojik delil bulunması kaydıyla, eski yıllarda mahkûm ol­muş kişilerin davalarım yeniden açıyor, failleri bulunamayan suç­ları elden geçiriyor. Şu sıralar, kriminal laboratuvarlar olağanüs­tü bir iş yüküyle karşı karşıyalar, binlerce örneğin DNA analizi­ni yapabilmek için yeni laboratuvarlar kuruluyor, durmadan per­sonel almıyor ve işlemler mümkün olduğunca robotlara yaptırılı­yor. Üstelik birkaç yıldır, fail bulunsun, bulunmasın delillerin im­hası yasaklanmış durumda.

Türkiye'de, mahkûmiyet sonrası DNA analizi gibi bir uygula­manın yapılması mümkün değil. Çünkü, 5-10 yıl geride kalmış ve DNA analizi yapılmamış biyolojik delilleri bulmak neredey­se olanaksız. Örneğin, Adli Tıp Kurumu Kanunu'nun Uygulama Yönetmeliği'ne göre, Biyoloji İhtisas Dairesi, kendisine gönde­rilen örnekleri makamına iade etmediği takdirde, raporları ya­zıldıktan altı ay soma tutanakla imha edebiliyor. Vajinal ve anal yaymalar ile DNA izolatlarım da, sadece bir yıl saklamakla yü­kümlü. Buna göre, olayın üzerinden bir kaç yıl geçtikten sonra, yeniden çalışılması gerektiğinde, delillere ulaşılması söz konusu değil (İlginç olan, narkotik maddelerden alınan tanık örneklerin, yedi yıl saklama zorunluluğu olması!).





Görgü tanıkları yanılabilir


Masum kişilerin haksız yere mahkûmiyetinin, laboratuvar ana­lizlerinde yanılma gibi nedenleri olsa da, yapılan istatistikler, ne­redeyse dörtte üçünün, hatalı görgü tanıklığına dayandığını gös­teriyor. Bir tanığının varlığı, suçu kimin işlediğine ilişkin ik­na edici bir unsur olmakla birlikte, Yale Hukuk Fakültesi'nden Edwin Borchard'ın 1932'de yayınlanan kitabı, "Masumu Mahkûm Etmek"ten bu yana gerçekleştirilen yüzlerce bilimsel araştırma, insan belleğinin bir teyp şeridine benzemediğini, gördüklerimizi aynen kaydetmediğimiz gibi, başa sarılmış bir teyp gibi anımsa­mamızın da mümkün olamadığım kanıtlıyor.

Tanıklar, genellikle boy, ağırlık, saç rengi, bıyık veya sakalın varlığında yanılıyorlar. Bir fotoğraf gösterildiğinde, önce "belki olabilir" dediklerine, bir süre sonra "kesinlikle odur" diyebiliyor­lar. Olayın gerçekleştiği mekânın ışık durumu, saldırganla tanık arasındaki uzaklık, saldırganın elinde bir silah bulunması, ya da tanığın karşılaştığı travma ve stresin derecesi anımsamayı ciddi biçimde etkiliyor. Kısacası, tanığın belleğinin de, olay yerindeki diğer delillerden farkı yok. Onlar gibi dikkatle korunmalı, belirli aşamalardan geçen yöntemlerle sınanmalı ve kontaminasyon ya­ni kirlenmelerin olacağı unutulmamalı. Bunların nasıl yapılacağı­na ilişkin artık standartlar da var ve pek çok ülkenin mahkemele­ri, bu standartlara uymayan tanıklığa itibar etmiyor.





Yılanlar ve melekler


1996 baharı. Kaliforniya Üniversitesi Berkeley kampüsündeyim. Kuzey doğu yönündeki tepenin üzerinde, kadın misa­fir öğretim üyelerine ayrılan, 1923 yapımı, boyu kadar ağaçla­rın arasına gömülmüş, ahşap evin üst katındaki bir odaya yer­leşmişim. Genellikle, gecenin ilerleyen saatlerine dek çalışıyo­rum. Odaya dönmem sabaha karşı 02'yi 03'ü buluyor.

Bir sabah, evin temizlik işlerinden sorumlu bayan Rita ile sa­hanlıkta karşılaşıyorum. "Atasoy, hay serpientes aqui" diyor. Çene çalmaya hiç niyetim yok. "Gracias" diye kestirip atıyorum. "Ne yılanı yahu, kampüste yılan mı olur? Herhalde evin hemen arkasındaki ağaçlık bölgeden söz ediyor" diye düşünüyorum.

Rita'nın yılanlarının, bildiğimiz yılanlar olmadığını bir rast­lantıyla öğreniyorum. Berkeley polis karakolunun amiri Patrick Carroll, üniversite güvenliği üzerine muhabbet ettiğimiz sırada, bir çalışanın yedi yaşındaki kızının ırzına geçilip, öldürüldüğün­den söz ediyor. "Megan Yasası uyarınca hazırlanan listeleri izle­seydi, mahallesindeki yılanı bilirdi" diyor. Yılanların, cezasını çektikten soma topluma karışan pedofiller olduğunu anlıyorum.





Kelebek peşindeki kız


Karanlık olmak üzereydi. Sedirin üzerinde uyuklamakta olan Bayan Kanka gözlerini açtı, küçük kızma seslendi, cevap ala­madı. Anneler hep kötüyü düşünür. Telaş içinde dışanya fırladı, komşuların kapısını teker teker çalmaya başladı. Kayda değer hiçbir suçun işlenmediği, huzur ve güven içinde bir kasabaydı on­larınki. "Merak etme, yine kelebek kovalamaya dalmıştır, şimdi çıkagelir" diye teselli etmeye çalışanlar çoğunluktaydı.

Bayan Kanka'ya en çok yardım eden, karşı komşusu oldu. Hani o, bir süredir iki erkek arkadaşıyla birlikte, iki katlı, bahçe içindeki evde kirada oturan, gözlükleri yüzüne büyük gelen, pata­tes suratlı, ufak tefek adam var ya, işte o. Sarı saçları omuzlarına dökülen yedi yaşındaki küçük Megan'ın fotoğrafını eline almış, kaygısı giderek artan annenin peşinde, bir o yana, bir bu yana ko­şuşturuyordu. "6.30 ile 7.00 arasında, kapımın önünde, yeni al­dığım tekneyi yıkıyordum. Bisikleti üzerinden bana el sallayıp uzaklaştı" diye anlatıyordu. O kargaşa içinde, yardımsever kom­şunun sol eli üzerindeki diş izlerini, kimse fark etmedi.

Gece haberleri, "Ben de ünlü olayım" hevesine kapılmış mahal­lelinin, ara sıra duyulan siren sesleri eşliğinde, polis otosu ışıkla­rının bir kan kırmızıya, bir laciverde boyadığı bir suratla verdiği, duygu yüklü beyanatlarla doluydu. Çocuğun kayboluşunun üze­rinden saatler geçmiş, helikopter gürültüsü, iz süren köpek hav­laması azalmıştı ve gecenin karanlığında, ellerinde fenerlerle çev­reyi tarayan 300 kadar polis, itfaiyeci ve gönüllü, çocuğu canlı bulacağından ümidi kesmiş gibiydi.





Bir evde üç pedofıl


"Galiba bulduk" dedi, soruşturmanın sorumlusu dedektif Pukenas, "Karşı evde oturan üç heriften, adı Cifelli olanı, bir sübyancıymış. Arama izni çıkartın". Pukenas yaralıyordu. Karşı evde bir değil, iki değil, tam üç pedofil oturmaktaydı ve bunlardan biri, acılı annenin eteğinden ayrılmayan patates suratlı, büyük gözlük­lü, yardımsever adamdı.

Evin ilk aranmasında kuşkulanacak hiç bir şeye rastlanmadı. Üç bekar erkeğin birarada ot urduğu bir evde, açık saçık dergiler, porno kasetler, büyük beden kadın iç çamaşırları var diye, kimse suçlanamazdı elbette.

Erkeklerden ikisi, akşamın sekizine dek nerelerde oldukları­nı, alışveriş faturalarıyla açıklayabiliyorlardı. Çocuğu akşamüstü gördüğünü söyleyen yardımsever adamın biraz huzursuz ve sinir­li olması, olağan karşılandı. Bahçedeki hafif amonyak kokusu, id­rar sanıldı. Ah tabii, bir de çamaşır makinesinde dönüp durmakta olan kahverengi battaniye var ki, onu kimse fark etmedi.

"O evde bir iş var" dedi dedektif Pukenas, "Şu çocuğu gördü­ğünü söyleyen adamı merkeze getirin, arabasını ve teknesini de iyice arayın."

Yardımsever adamın, merkezdeki sorgusu sabaha karşı başla­dı. İki kez yalan makinesine bağlandı. Ertesi gün akşama doğru Pukenas, "Söyle, onu canlı bulabilme umudumuz var mı?" diye sorduğunda, "Hayır" diye cevap verdi. "Başına geçirdiğim poşetin üzerinden boynunu kemerle sıktım, mutlaka ölmüştür." "Kemer nerede?" diye sordu Pukenas, "Odamda" cevabını aldı.





İkrar var, delil çok


Karşı komşunun, "Sana yavru köpekler göstereceğim" diyerek küçük kızı eve sokmasının, üst kattaki odasında ırzına geçerken, kanayan dudağından yere kan damlamasın diye başına poşet ge­çirmesinin, poşet çıkmasın diye kemeriyle sıkmasının, ardından bir ahşap sandığa koyduğu küçük bedeni, arabasının bagajında 30 kilometre ötedeki çalılığa götürüp atmasının şaşırtıcı bir yanı yok. Çok daha acımasızları defalarca denenmiş; defalarca dene­necek ve genellikle ölümle souçlanacak eylemler bunlar.

Adli dişhekimi Dr. Haskell Askin, elinin üzerindeki ısırık izleri­nin küçük kıza ait olduğunu kanıtlamış, otopsiyi yapan Dr. Raafat Ahmad, kızın boynundaki izlerin, adamın odasında bulunan deri kemerle oluşabileceğini bildirmiş, anal ve vajinal ırza geçmenin, elle boğmanın, halı üzerinde sürüklenmenin izlerini bulmuş, kesin ölüm nedenini, boğazm deri kemerle sıkılmasına bağlamış ve kızın üç dört dakika içinde havasızlıktan öldüğünü bildirmişti. Bu bul­gular da, Megan cinayetini, diğer binlercesinden farklı kılmıyor.

Katil, kanlanan kahverengi battaniyeyi yıkamış, iz süren kö­pekleri şaşırtmak için kızın basması muhtemel yerleri amonyak­la silmişti ama, oda ve arabasındaki 30 tel saç, kızınkileri tutuyor­du. Hem bir çöp tenekesinden çıkan şortta, hem de odanın zemi­nine serili halıda, ayrıca deri kemerde bulunan kan lekeleri, kü­çük kıza aitti. Cesedin üzerindeki lifler kahverengi battaniyeyi, göğsündeki bir pübik kıl, adamı tutuyordu. Vajinal ve anal sürüntüden DNA elde edilememiş, bu nedenle fail ile mağdur arasın­da doğrudan bir ilişki kurulamamış olsa da, ikrarı destekleyecek pek çok bilimsel delile ulaşılmıştı.

Megan Kanka'nın öldürüldüğü tarihte, yani 13 yıl öncesinde, birisi suçu ikrar ettiğinde, böylesine çok sayıda delile pek ihti­yaç duyulmazdı. O gün için belki istisna ama, günümüzde bunlar olağan. Çünkü "Karakolda söyler, mahkemede şaşar" sürpriziyle karşılaşmak istemeyen polis ve savcılar, suçu, bilimsel delillerle kanıtlamaya özen gösteriyorlar.





Komşum bir yılan mı?


Ancak, küçük Megan cinayetini, diğerlerinden farklı kılan önemli bir ayrıntı var. Acılı annenin, "Komşudaki yılanı bilmek hakkımdı. Polis, sokağımda bir pedofil oturduğunu söyleseydi, önlem alırdım. Kızım da ölmezdi" diyerek yola düştüğü, bir hafta içinde yarım milyon inşam peşme kattığı, önce kendi eyaleti New Jersey'de, sonra ülke genelinde ünlü Megan Yasası’nın çıkması­nı sağladığı bir ayrıntı bu. Gerçi Megan Yasası, kızın ölümünden, yani 29 Temmuz 1994'ten önce çıkmış olsaydı bile, patates yüzlü, gözlükleri yüzüne büyük gelen adamı kapsamayacaktı.

Evet, bir pedofildi, üstelik bu nedenle iki kez toplam altı yıl ha­pis bile yatmıştı, ancak işlediği suçların tipi, onu "toplum için cid­di tehdit" kategorisine sokmadığından, evvelki suçlarının, fotoğ­rafının, fiziksel özelliklerinin, oturduğu evin adresinin, yasanın öngördüğü biçimde başta internet olmak üzere her türlü iletişim olanağı kullanılarak toplumla paylaşılmasını öngörmüyordu.





Katilin profili


Patates yüzlü, büyük gözlüklü adamın adı Jesse'ydi. Soyadı pek bir garipti, Timmendequas. Bu kızılderili adını çağrıştıran soyadı­nı babası almıştı. Alkolik annesinin bu adamdan iki oğlu olmuş­tu, Jesse ve ondan bir yıl soma doğan Paul. İnanmayacaksınız ama kadının, her biri farklı babalardan olma, hepsi de Jesse'den büyük, yetimhanelere bıraktığı sekiz çocuğu daha vardı. Megan Kanka ci­nayetinin duruşma safhasında Jesse, biri savcılığın, diğeri savun­manın gösterdiği iki psikiyatri uzmanı tarafından muayene edildi. Kardeşi Paul, mahkemenin dinlediği kişiler arasında yer aldı.

Aylar süren yargılama sırasında insanlar, kâbustan öte bir ya­şamın tüm çirkinliklerine tanık oldular. Birkaç kez cezaevine gi­rip çıkmış alkolik babanın, oğlunu kemerle, kayışla, askıyla na­sıl dövdüğünü, köpeğini boğup, kedisinin başını nasıl koparttığı­nı, tavşanım nasıl öldürüp, yemeğe zorladığını öğrendiler. Sadece bunları mı, yedi sekiz yaşlarındaki oğullarına, komşu kıza teca­vüz edişini nasıl zorla seyrettirdiğini, hatta küçük kardeşinin önünde Jesse'nin nasıl ırzma geçtiğim de.

Jesse, beş yaşındaki bir kızı tacizden dokuz ay hapis cezası al­dığında, 18 yaşındaydı. Hapisten çıkar çıkmaz yedi yaşında bir kız çocuğuna saldırdı ve bir yandan yeni cezasını çekmek, diğer yandan tedavi edilmek üzere demir parmaklıkların ardına döndü. Salıverilmesini izleyen 10 yıl boyunca, güvenlik birimleriyle karşı karşıya gelecek hiç bir suça bulaşmadı. 29 Temmuz 1994 akşamı, bisikletli kızı gördü. 2011 yılbaşı gecesi, Trenton'daki New Jersey eyalet cezaevinde idamım bekliyordu.

Üç pedofilin oturduğu evi Hamilton Rotary Kulübü satın aldı, yıktı, yerine bir park yaptı, ortasına da bir melek heykeli dikti.





Tecavüzcüsünün cebine, tahliye olurken Viagra koyan cezaevi doktoru


Fırsat buldukça, Amerika'daki cinsel suç faillerinin gerçek ad ve takma adlarının, fotoğraflarının, mahkûm oldukları suç ya da suçların niteliğininin, iz ve dövmelerinin yer aldığı listeleri ince­lerim. Zaman zaman kendimi, bu suç işlemiş ve cezasını çekmiş kişilerin yerine koyar, onların çocukluklarını düşünür, fotoğraf­larındaki gözlere dakikalarca bakar, damgalanma ve dışlanma­nın üzüntüsünü, parklarda, okul çevrelerinde dolaşamamanın, iş bulamamanın sıkıntısını, "belki tanıyan çıkar" diye kalabalık yer­lerden uzak durmanın, giderek içine kapanmanın çöküntüsünü yaşarım.

Hatta, internette ad ve adresini bulduğu iki eski mahkûmu tek kurşunla öldüren, sonra intihar eden 20 yaşındaki Stephen Marshall gibilerinin nefesini ensemde hissederim.

Hemen ardından, mağdurların acısı kor gibi düşer içime, hıç­kıran kadınların, ağlayan çocukların seslerini duyarım, sonsuza dek susturulurken neler yaşadıkları geçer gözümün önünden, bir Amerikalı tarafından evlat edinilen dört yaşındaki yetim Rus kızı Mariya Nikolaevna Yaşenkova'nın, beş yıl boyunca istismar edi­lirken çekilen fotoğraflarının, hâlâ dünyanın dört bir tarafındaki milyonlarca internet kullanıcısı tarafından seyredildiğim öğrenir, isyan ederim. Sadece Amerika'da, evvelce çocuklara cinsel sal­dırıda bulunmuş 1 milyona yakın kişiden 100 bininin izinin kay­bedildiğini bilir, dünyadaki boyutunun ne olacağını hesaplamaya çalışır, ürperirim.

İşte bu nedenle, bir tek çocuğu kurtarabilme pahasına, insan hakları savunucularına kulaklarımı tıkarım. Çocuk yuvası, okul, bakımevi, izci kuruluşu, küçüklere yönelik spor kulübü ve kurs­lara, çalışmak üzere başvuranların geçmişini, kolay, ucuz ve gü­venilir biçimde sorgulayabilmenin gerektiğine, ailelerin, kirala­dıkları evin çevresinde bir pedofilin oturup oturmadığını öğren­meye hakkı olduğuna inanırım.

Bir adım daha da ileri giderek, çocuklara yönelik suç işle­miş olanların, DNA'larının bankalanmasını, zorunlu tedaviye rı­za göstermedikleri takdirde, hürriyetlerine kavuşamamalarını ve serbest kaldıklarında, hareketlerinin, GPS (Global Positioning System; Küresel Konumlandırma Sistemi) ile izlenmesini isterim.

Gelin görün ki, dünya henüz bu önlemlerden çok uzakta. Yoksa, 15 Ağustos 2007 günü, Fransa'nın kuzeyindeki Roubaix'de çalışan Mustafa Kocakurt'un beş yaşındaki oğlu Enis'i, evine 50 metre uzakta oynarken kaçıran ve defalarca ırzına geçen 61 ya­şındaki Francis Evrard'ı, çocukların ırzına geçtiği için aldığı 27 yıllık hapis cezasının, 18. yılında salıverirler miydi? Bu yetmiyor­muş gibi, cezaevi doktoru, sertleşme sorunu olmasına acıyıp, ce­bine bir kutu Sildenafil sitrat, nam-ı diğer Viagra koyar mıydı?





Hibakuşaların 66 yıllık acısı


Ağustos ayının ilk haftasıydı. Yıl, 1945. Önce beyaz bir ışık gördüler, sonra kara bir yağmur döküldü üzerlerine. Aldanmışlardı, yağan yağmur değil, küldü. 140 bin Hiroşimalı ve 70 bin Nagazakilinin külü. Atom bombasından sağ kurtu­lan, ancak etkilerini taşıyan yüzbinlerce kişi, yani hibakuşalar, kurtulmuş değil aslında. Yanıklar, iltihaplar, radyasyon hasta­lığı, kanser... Ve en acısı, dışlanıp unutularak ne kadar ve nasıl yaşanırsa, öyle yaşadılar ve yaşıyorlar işte.

Manhattan Projesi'nde çalışanların sayısı 130 bini, araş­tırmalara sarf edilen para 2 milyon doları bulmuştu. General Leslie Groves, "Elini çabuk tut, Bob" diye sıkıştırıyordu fizikçi Oppenheimer'i, "Elini çabuk tut, yoksa Hitler, bizi mahvedecek." Böyle bir tehdit yoktu aslında, Hitler'in elindeki kadroların atom bombası üretmeleri söz konusu değildi.

İkinci Dünya Savaşı'na katılalı beri, ölen Amerikan askerleri­nin sayısı 400 bini bulmuştu. Bunların neredeyse 50 bini Okinava amfibik harekatında kaybedilmişti. Tek çözüm, Japonları tes­lime zorlayacak çapta bir hava saldırışıydı. İngilizlerin ve Kanadalıların desteğiyle üretilen dünyanın ilk atom bombası, 16 Haziran 1945 günü Amerikan topraklarında denendi, sonuç başa­rılıydı, Savunma Bakanı Henry L. Stimson'un önüne, bazı Japon kentlerinin listesi kondu. Kyoto'nun üzerini çizdi bakan "Olmaz" dedi, "Balayımızı orada geçirmiştik!" Bir hafta sonra, Pasifik'teki Stratejik Hava Kuvvetleri Komutanı General Cari Spaatz'a em­redildi. "3 Ağustos'tan itibaren, Hiroşima, Kokura, Niigata ve Nagazaki bombalanacak."

6 Ağustos 1945 sabahı, Albay Paul Tibbets, annesinin adını ta­şıyan B-29 tipi uçağıyla Hiroşima'ya doğru yola çıktı. "T" har­fi şeklindeki Aioi-Başi Köprüsü'nün üzerine geldiğinde, Yüzbaşı Thomas Ferrebee 60 kilo Uranyum-235'i serbest bırakacak düğ­meye bastı. Saat 8.15'ti. Bundan sonra olanlar, Nâzım Hikmet'in sözcükleri, Zülfü Livaneli'nin notalarıyla hep aklımızda:

"Kapıları çalan benim, kapıları birer birer.

Gözünüze görünemem, göze görünmez ölüler.

Hiroşima'da öleli, oluyor bir on yıl kadar.

Yedi yaşında bir kızım, büyümez ölü çocuklar.

Saçlarım tutuştu önce, gözlerim yandı kavruldu.

Bir avuç kül oluverdim, külüm havaya savruldu."

Düğmeye basan yüzbaşı, 1980 yılında, Pilot Paul Warfield Tibbets, Jr. ise, 1 Kasım 2007'de öldü. Yaptıklarından hiçbir za­man pişman olmadılar. "Bir emirdi ve yerine getirdik" dediler.





Bir bomba yetmedi


Benzeri olay, 9 Ağustos'ta Kokura'da tekrarlanacaktı. Hava dur­gundu. Kentin üzerini kaplayan kocaman bulut bir türlü çekilmi­yordu. Yüzbaşı Kermit Beahan, B-29'un burnunu, alternatif hedef Nagazaki limanına çevirdi. Orası da bulutluydu. Tam geri dönecek­ken, bir an için açılan bulutların arasından Mitsubishi silah fabrika­sını gördü. Kararım verip düğmeye bastı. Saat 11.02'de, 6.5 kilo ka­dar plütonyum-239 içeren bomba, toprağa 500 metre kala patladı.

Yüzbaşı, hedefi ıskalamıştı. Bomba, silah fabrikasının değil, Japonya'nın en büyük Katolik kilisesi, Urakami Katedrali ve hemen bitişiğindeki, tek mahkûmu bile sağ kalamayan cezaevinin üzerin­de patladı. Nagazaki'deki ölü sayısı Hiroşima'dan daha azdı. Kentin 240 bin sakininden 70 bini hemen o anda öldü, 60 bini yaralandı. Birkaç ay içinde, Nagazaki kurbanlarının sayısı 80 bini bulacaktı.

Japonlar, 12 Ağustos'ta teslim oldular. Böylelikle dünya, sava­şın bittiğini sandı. İkinci Dünya Savaşı bitmişti ama, artık "Soğuk Savaş" adını alacak yeni bir döneme giriliyordu.

B-29'ları kullananlar, Atlantik'ten Pasifik Okyanusu'na, 400 bin silah arkadaşı ölmüş genç askerlerdi. Hiçbirinin ne atom bomba­sından haberi vardı, ne de verebileceği zararlardan. Sadece onlar mı? Manhattan Projesi'nin pek çok çalışanı da, bir tek bombanın bu kadar kişiyi aynı anda öldürebileceğini, radyasyon kirliliğinin kuşaklar boyu vereceği zararı hesaplamamıştı.

Patlamalardan birkaç hafta sonra, Hiroşima ve Nagazaki'yi iş­gal eden ve azımsanmayacak düzeyde radyoaktiviteye maruz ka­lan 70 bine yakın Amerikan askerinin sağlık durumu da, hiçbir zaman ciddi biçimde izlenmedi.





Yaşama tutunan kız çocukları


11 yaşındaki Kiyoko İmori, Nâzım Hikmet'in "Kız Çocuğu"ndan daha şanslıydı. 6 Ağustos 1945 sabahı, en sevdiği arkadaşıyla buluştu, birlikte okula yürüdüler ve ilk işleri bodrum katma ine­rek ayakkabılarını değiştirmek oldu. Kenti saran yangından, ya­kınlardaki nehre atlayarak kurtulabildiler. Okulun 620 öğrenci­sinden sadece ikisi hayatta kalmıştı. İmori yaşadı, arkadaşı bir hafta soma, kollarında öldü.

Keiji Nakazava, babası ve kardeşlerini bombanın patladığı sı­rada kaybettiğinde altı yaşındaydı. Hamile annesi, bombanın şo­kuyla doğurdu. Kız bebek Tomoko dört ay yaşayabildi. Daha son­ra Nakazava, ailesinin öyküsünü Çıplak Ayaklı Gen (Hadaşi no Gen) adıyla çizgi roman haline getirdi. Roman, atom bombasının etkilerini en iyi anlatan eserlerden biri olarak edebiyat dünyasın­da yerini aldı.

Sakue Şimohira 10 yaşındaydı. Yerdeki kapkara kadın, annesi olmalıydı. Bir altın dişi vardı çünkü. Sakue elini uzattı dokunmak için. Daha dokunamadan, kül oldu siyah kadın. Sakue'nin kız kar­deşinin saçları dökülmeye başlayınca, çocuklar alay etmeye baş­ladılar ve kız kardeşi kendisini trenin altına attı. Sakue, 10 yıl bo­yunca, başka öksüzlerle birlikte küçük bir kulübede yaşadı. Bir gün kız kardeşi gibi ölmek istedi. Son anda vazgeçti ve rayların yan tarafına düştü. "İki tür cesaret varmış" diye anlattı yıllar son­ra, Oscar ödüllü belgeselci Steven Okazaki'ye, "Ölmeye cesaret ve yaşamaya cesaret. Ben yaşamayı tercih ettim."





İnsan içine çıkmaya utanıyorlar


Hiroşima ve Nagazaki'nin patlamadan etkilenen kurbanları, Japoca deyişle hibakuşalan, her geçen yıl beşer bin eksilerek gü­nümüze kadar ulaştı. Sayıları 250 bin dolayındaki bu mağdurla­ra! ortalama yaşları 70'in üzerinde ve en gençleri 62 yaşında, yani bombanın düştüğü gün henüz ana rahminde olanlar. Kimileri hâlâ hastanede, kimileri her an bir bomba daha patlayacak korkusuy­la yıllardır evinden çıkmıyor. Onlar da öldüğünde, öykülerini kim anlatacak?

Hiroşima'ya atılan bombanın hedefi "T" şeklindeki köprüydü. Bulunduğu yerde, bugün benzeri bir köprü var. Çevresini kuşa­tan Barış Parkı'nı ve içindeki müzeyi gezmeye ya da hemen kar­şısındaki, bir bölümü patlamadan somaki harabe haliyle korunan Atom Bombası Kubbesi'ni görmeye gelen öğrencilerin sayısı gün geçtikçe azalıyor.

Çocuk Anıtı'nda biriken milyonlarca kağıttan turna kuşu da, birkaç yıl önce, "Geçmiş karın doyurmuyor. İşsizim" diyen üniversiteden yeni mezun biri tarafından yakılmıştı. O rengârenk kağıt turnalar ki, bin tane yaparsa ölmeyeceğine inanan ve sade­ce 644'üne ömrü yeten lösemili küçük kız Sadako Sasaki'nin ara­sına, dünyanın dört bir yanındaki ilkokul öğrencileri tarafından katlanmış ve sergilenmek üzere buraya gönderilmişti. O kuşlar ki, küçük Sadako sayesinde kağıt katlama sanatı Origami'nin ol­mazsa olmazma dönüşmüştü.





Hasta dosyaları delil olacak


Aslında, hibakuşaların fiziksel acılarına eklenen başka sorun­ları da var. Şekli bozulan, hatta tanınmaz hale gelen yüzleri, el­leri, ayakları, dökük saçları, zayıf ve hastalıklı görünümleriyle insan içine çıkmaya utanıyorlar. Üstelik sadece onları değil, ço­cukları ve torunlarını bile "belki bulaşır" korkusuyla işe almayan kör cahiller bile var. Mağdurlar, Japon hükümetinden yeterince destek alıncaya dek çok mücadele ettiler ve hâlâ sürdürüyorlar. Hele, Hiroşima ve Nagazaki'deki fabrikalarda zorla çalıştırılırken ölen 20 bin kadar Koreli savaş esiri var ki, değil destek görmek, atom bombası kurbanları için dikilen anıtlara adlarını bile 25 yıl sonra yazdırabildiler.

1947'de, ABD Başkanı Harry Truman'ın emri üzerine kurulan Atom Bombası Zararları Komisyonu'nun görevi, radyasyonun sağ kalanlar üzerindeki uzun vadeli etkilerini araştırmaktı. Bu çerçe­vede Hiroşima ve Nagazaki'de görevlendirilen Amerikalı ve di­ğer yabancı doktorların, en az 15 bin hibakuşayı tedavi edip izle­diği ve 28 yıl boyunca bu hizmeti Japon hükümetinden bağımsız yürüttüğü biliniyor. Atom bombası mağdurları ve yakınları şim­di, büyük bölümü hâlâ gizli tutulan bu hasta kayıtlarının peşinde. Belgeler, hem Japon hem de Amerikan hükümetleri aleyhine açı­lan bireysel tazminat davalarında delil olarak kullanılacak.





Milyonlarca hibakuşa var


Aslmda radyasyonun etkisiyle yaşamları kararan, sadece 66 yıl önce atılan atom bombalarının mağdurları değil. 1945'ten bu ya­na, bir daha hiçbir savaşta atom bombası kullanılmasa da, artık ABD'nin yanı sıra, Rusya, İngiltere, Fransa, Çin, Hindistan, Pakistan ve Kuzey Kore'nin de nükleer silahı var. Resmen kabul edilmemek­le birlikte, İsrail'in de elinde nükleer silah bulunduğu sanılıyor. Öte yandan ABD, İran'ı, bu tip silahları geliştirmekle suçluyor.

Geçen yıllar içinde yeraltında, yerüstünde ve atmosferde, gös­teri ya da deneme amaçlı patlatılan iki bin kadar nükleer silah, Hiroşima ve Nagazakili hibakuşalara milyonlarca yenisini kattı.

Örneğin 1949 ile 1990 arasında, Doğu Kazakistan'ın Semipalatinsk bölgesini nükleer deneme alanı olarak kullanan Sovyetler Birliği, gerçekleştirdiği 600 kadar nükleer denemeyle, en az 1,5 milyon kişiyi, Hiroşima bombasmm 20 bin katı radyasyo­na maruz bıraktı. Su kaynakları, nehirler ve tarım topraklan kirle­nince, radyoaktivite besin zincirine girdi ve kanser, kısırlık, sakat bebek doğumlan, intiharlar dünya ortalamalarının kat kat üzeri­ne çıktı.

1986'daki, Ukrayna'nın kuzeyinde, Kiev'e 100 kilometre uzak­lıktaki Çernobil nükleer reaktöründeki patlama, bir nükleer si­lah denemesi değil, kazaydı. Nükleer tarihin, bilinen 100 kadar kazasının en büyüğüydü ve açığa çıkan radyasyon, Hiroşima ve Nagazaki'ye atılan atom bombalarının toplamından 200 kat faz­laydı. Uluslararası Atom Enerjisi Komisyonu ve Dünya Sağlık Örgütü'ne göre radyasyon, Türkiye'yi de kapsayacak biçimde, ge­niş bir coğrafyada 6.6 milyon kişiyi ciddi biçimde etkiledi ve bunların en az 4 binini kanserden öldürecek.





Radyoaktif terörizm


Nükleer silahların kullanımı, nükleer güç santrallarındaki ka­zalar, her zaman korkulu bir rüya olmuştur ama, bir santrala yö­nelik intihar saldırısı, önlenmesinin zorluğu nedeniyle çok daha fazla kaygı uyandınyor. Ancak, nükleer enerji yanlıları, "Bir nük­leer santralın üzerine uçak düşerse ne olur diye, dert etmeyin. İlk anda ölenlerin sayısı, Hiroşima ve Nagazaki'deki kadar yüksek olmaz. Çünkü oradakileri kül eden radyasyon değil, 300 bin dere­ce santigradı bulan sıcaklıktı" diyerek teselli ediyor.

23 Kasım 2006 günü, Rus gizli servisinin eski üye­si Litvinenko'nun, Londra'nın Millenium Oteli'nde içtiği çaya Polonyum-210 katılarak öldürülüşüne benzer cinayetlerin artma­sından da korkuluyor. Litvinenko'yu nerede, nasıl, kimin öldür­düğünün aydınlatılmasında karşılaşılan güçlükler bir yana, rad­yoaktivite yayan cenazenin otopsisini kimlerin, nasıl yapacağma karar vermek bile günlerce sürmüştü.

Bir diğer tehdit, "radyoaktif terörizm." 2003'te İngiliz karşı is­tihbarat teşkilatı MI5'in başkanı Eliza Marıningham-Buller'ın, "Bir Batı ülkesinin radyoaktif terörizmle karşılaşması an meselesi" dediği bu eylemlerin iki örneği biliniyor. İlki, 1995'te Moskova'nın İzmailovski parkına Çeçenlerin gömdüğü iddia edi­len Sezyum-137, ikincisi 1998'te Çeçenistan'da Argun yakınların­da bir mayına takılı bulunan teneke kutudaki radyoaktif madde­ler. Ancak hastane, fabrika ve araştırma laboratuvarlarından çalı­nan radyoaktif madde öylesine çok ki, Bayan Buller pekala hak­lı çıkabilir.





Bu seçimi mutlaka alacağız


Atinalılar, her fırsatta oy kullanırdı. Örneğin, birbiriyle sü­rekli çatışarak toplumun huzurunu bozan siyasetçi ve asker­lerden birini, 10 yıllığına sürgüne göndermek için bile küp başına giderlerdi. Oy kullanılır da hile olmaz mı hiç? O günden bugüne, dünyanın dört bir yanında çeşit çeşit usuller denen­di. Kimileri birden fazla oy kullandı, kimileri bir felaketi baha­ne edip seçmenleri etkiledi, kimileri işini sağlama aldı, rakibi­ni ebediyen ortadan kaldırdı.





Akropol kazılarında ortaya çıkan sahte oylar


Milattan önce 471 yılıydı. Atinalılar, pazar yerinde toplanmış, oy kullanacaklardı. 2500 yıl önce, günümüzdekine benzer oy pu­sulaları yoktu elbette. İsimler, ostrakon denen kırık seramik par­çaları üzerine kazılır, küplerin içine atılırdı. Adına 6 binden fazla ostrakon çıkan kişi, 10 gün içinde kenti terk etmek zorundaydı. Hallan kararına uymamanın cezası ölümdü.

O gün ostrasizm karan alınacak kişi, deniz kuvvetleri kumandanlarından Temistokles'ti. Uzunca bir süredir, bir diğer ünlü ko­mutanla (Aristides) ters düşmekteydi. Birinin "ak" dediğine, diğe­rinin "kara" demesinden gına gelmişti. Kimine göre çok terbiye­siz ve densiz, kimine göre kötü bir yönetici, kimine göre rüşvet­çi Temistokles'in adının yazılı olduğu ostrakon sayısı 6 binin çok üzerindeydi ve kumandan tasını tarağını topladı, Atina'yı terk etti.

Asırlar sonra, agora kazılarına başkanlık eden arkeolog John McCamp'in ekibi, Atina Akropol'ünün kuzey yamacında, içinde küçük seramik parçaları bulunan küplere rastladılar. Birinden, Temistokles'in adı kazılı 190 ostrakon çıktı. İlginç olan, 190 oy pusulasının, 190'ında farklı el yazılarının olmamasıydı. 13 kişi oturmuş, 190 oy hazırlamıştı.

Görüldüğü gibi oy sahteciliği yeni bir şey değil. Sınıf temsilci­liğinden cumhurbaşkanlığına, seçimler olduğu sürece, sahtecilik de olmuş. Kiminde Temistokles'in başına geldiği gibi, aynı kişi, birden fazla oy vermiş, kiminde tehditle, korkuyla oy verdirilmiş, oylar eksik ya da fazla sayılmış, satın alınmış, ölüler de oy kullan­mış, sandıklar çalınmış. Kısacası, 2500 yıl önce ne olmuşsa, hep tekrarlanmış.





Yangınla yükselen diktatör


30 Ocak 1933 tarihinde, Alman Cumhurbaşkanı Von Hindenburg, Şansölye (başbakan) Adolf Hitler'i, ülkeyi 5 Mart'ta seçimlere götürecek bir koalisyon hükümeti kurmakla görevlen­dirdi. 27 Şubat 1933 gecesi, yani seçimlerinden altı gün önce, par­lamento binası Reichstag'da yangın çıktı. Hitler ve başkam oldu­ğu Nasyonal Sosyalist Alman İşçi Partisi-NSDAP, çıkış nedeni gü­nümüzde bile belirsizliğini koruyan bu yangının, ülkenin düzenim tehdit eden komünistlerin işi olduğunu ileri sürünce, ortanın so­lundaki partiler hızla itibar kaybetmeye başladı.

Polis, alelacele çıkartılan Reichstag Yangını Kararnamesi'ne dayanarak, Alman Komünist Partisi üyelerinin tamamını, Sosyal Demokrat Partisi'nin pek çok üyesini tutukladı, aralarında öldü­rülenler oldu.

5 Mart 1933 seçimlerinde Hitler'in partisi, oy oranını bir önce­ki seçimlere göre 10 puan arttırdı ve yüzde 43.9'le birinci parti ol­du. Merkez Partisi ve Alman Milliyetçi Halk Partisi'ni yanma ala­rak üçte iki çoğunluğa ulaştı ve 23 Mart 1933'te, Yetki Yasası'nı geçirdi. Yetki Yasası, bir yandan Hitler'i olağanüstü yetkilerle do­natacak, diğer yandan partisine, parlamento onayı olmadan yasa çıkartabilme gücü verecekti. İlk işleri, muhalif partilerin kapatıl­ması oldu. Bir yangını kullanarak seçmenlerin içine salman kor­kunun ardından gelişen olaylar, sadece bir ülkenin değil, dünya­nın kaderim değiştirecekti.





Hello Garci, hello Ma'am


35.4 milyon Filipinli, 10 Mayıs 2004 günü cumhurbaşkanlığı se­çimi için sandık başına gitti. Kazanan Bayan Gloria Macapagal Arroyo ile onu en yakından izleyen Fernando Poe arasındaki oy farkı sadece 1.1 milyondu. Arroyo'nun seçimlere hile karıştırdığı dedikoduları bir türlü bitmedi.

Seçimlerin üzerinden bir yıl geçmişti ki, Filipinler Ulusal Soruşturma Bürosu eski başkan yardımcılarından hukukçu Samuel Ong, elinde bir telefon kaydının bulunduğunu söyledi. "Selam Garci" diyordu bir kadın sesi, "Selam Hanımefendi" diye yanıtlıyordu erkek. Bir ara, "Yung dagdag, yung dagdag" diye fı­sıldıyordu kadın. Yani "Eklemeler, eklemeler." Samuel Ong ko­nuşanların, Cumhurbaşkanı ile seçim kurulunda görevli Virgilio Olivar Garcillano olduğunu ileri sürdü.

Filipinler Üniversitesi'nden sosyolog Randy David ve Filipinler Araştırmacı Gazetecilik Merkezi'nden Sheila Coronel, ilk dinlenişte hiçbir özellik taşımayan bazı sözcüklerin taşıdığı gizli an­lamları çözdüklerini ve Arroyo'ya seçimi kazandıran 1.1 milyon oyun, seçim kurulundaki hileyle eklendiğini ileri sürdüler.

Bantlar, biri Avustralya'da diğeri ABD'de, iki ayrı şirket tarafın­dan incelendi. Ses, cumhurbaşkanına aitti. Arroyo, sesin kendisi­ne ait olduğunu kabul etmekle birlikte, sözcüklere atfedilen gizli anlamlan reddetti. Profesör Randy David, 2006 başlarında cum­hurbaşkanına yönelik bir darbe girişimi ardından ilan edilen bir haftalık olağanüstü hâl sırasında tutuklandı, ancak kısa bir süre sonra serbest bırakıldı.

2004 seçimlerine hile karıştırıldığı iddiaları hâlâ sürü­yor ve Filipinli gençlerin cep telefonları üç yıldır, Araştırmacı Gazetecilik Merkezi'nin internet sayfasından indirdikleri 32 çeşit "Hello Garci, Hello Ma'am" ziliyle çalıyor.





Gözü kara "Düşük Vergi" Looper


ABD'nin Tennessee eyaletinde Temsilciler Meclisi ve Senato üyeliği yapmış çiftçi Tommy Burks, biyoloji dersinde evrim ku­ramının öğretilmesinden, kürtaja; kumardan, piyangoya bir­çok şeye şiddetle karşı çıkan, pek muhafazakâr bir Demokrat Partili'ydi. 28 yıl boyunca, tek gün tatil yapmadan hizmet ettiği seçim çevresinin, en sevilen ve desteklenen politikacısıydı.

1998 seçimlerine bir aydan az kalmıştı. Burks, yine adaydı. 18 Ekim sabahı çiftliğinde, otomobilinin direksiyonunda ölü bu­lundu. Olay yerini inceleyen memur Gary Roach, "Yabancıya ait ayakkabı izi yok. Parmak izi yok. Anlaşüan katil, bulunduğu araç­tan inmeden ateş etmiş. Bulunan tek iz, kâhyanın çizmelerine ait. Onlar da çiftlik araçlarının hiçbirinde olmayan Viper marka oto lastiği izlerinin üzerinde" dedi. Zaten cesedi bulan ve polise ha­ber veren kahyaydı.

"Yakın atış" diye kayıtlıydı Dr. Sullivan Smith'in otopsi rapo­runda. "9 mm'lik kurşun, sol kaşmın üzerinden girmiş, neredey­se yatay biçimde ilerlemiş, sağ parietal lobDa kalmış. Başka bul­gu yok."

Kâhya Rex, o sabah çiftliğin önünden birkaç kez geçen si­yah otomobili, patronunun rakibi Cumhuriyetçi Parti'den Byron Looper'e benzeyen birisinin kullandığını söyledi. Vergileri düşü­receğini söyleyip duran Looper, göbek adı Anthony'yi mahkeme kararıyla değiştirmiş, "Low Tax" (Düşük Vergi) yapmıştı.

Burks'un dul eşi Charlotte, ölen kocasının yerine seçimlere adaylığını koydu. Oy pusulaları çoktan basıldığından, adı pusu­lalarda yer almadı. Onu seçmek isteyenler, el yazısıyla adını kağı­da yazmak zorundaydı. Charlotte Burks, 30.274 oy alarak kazan­dı. Cezaevinde yargılanmayı bekleyen katil zanlısı "Düşük Vergi" ise, sadece 1.531 oy aldı.

22 ay soma, Byron (Low Tax) Looper, seçimleri kazanabilmek için rakibini öldürdüğünü itiraf etti. Ömür boyu hapisle cezalandı­rıldı. Halen, Tennessee'deki Brushy Mountain Cezaevi'nde yatıyor.





Öldür onu Pablo, öldür onu


1979 yılında Yeni Liberalizm hareketini başlatan Luis Carlos Galan, 1982'de Kolombiya cumhurbaşkanlığına adaylığını koydu. Muhafazakârların adayı Belisario Betancur'a karşı yenilmekle birlikte, aldığı oylar onu öylesine yüreklendirdi ki, 1990'da yapıla­cak seçimler için aynı göreve yeniden talip oldu ve kampanyası­nı, ülkesinin güvenlik ve istikrarını tehdit eden Medellin uyuştu­rucu kartelinin lideri Pablo Escobar üe mücadele üzerine oturttu.

Seçimlerin bir diğer adayı, Alberto Santofimio Botero'ydu. Luis Galan, yaptığı her seçim konuşmasında, rakibinin seçim kampanyasını, Escobar’ın finanse ettiğini yineleyip duruyordu. Luis Galan, 18 Ağustos 1989 günü başkent Bogota'nın güneyin­deki varoşlardan Soacha'ya gitti. 18 silahlı adamının korumasın­da halka seslendiği sırada, bir makineli tüfekten çıkan mermiler­le can verdi. 1990 seçimlerini, onun ölümünden soma adaylığını koyan, arkadaşı ve seçim kampanyasının mimarı Cesar Gaviria kazandı.

İzleyen yıllarda Pablo Escobar, ABD'nin sağladığı radyo fre­kansı izleme teknolojisinin yardımıyla saklandığı yerde buluna­cak, çıkan çatışmada öldürülecek, uyuşturucu ticareti Medellin kartelinin elinden çıkarak, Cali çetesinin kontrolüne geçecekti. Galan suikastiyle ilgili olduğu düşünülen Escobar'ın yakın adam­ları yakalanıp yargılanacak, 20 yıla mahkûm edilen John Jairo Velasquez dışındakilerin hepsi ölecekti.

Galan suikastinden 16 yıl sonra Velasquez, cumhurbaşkanı adayının öldürülmesini, rakibi Alberto Santofimio'nun istediğini, "Öldür onu Pablo, öldür onu. Eğer kazanırsa, seni Amerikalılara teslim eder. İdam edilirsin" diyerek, patronları Pablo Escobar'ı korkuttuğunu ileri sürdü.

Alberto Santofimio, bu iddialar üzerine hemen tutuklandı. 2006 Haziranı'nda başlayan "cinayete azmettirme" davasında savcı, o tarihte 62 yaşında olan eski bakanın 40 yıl hapsini iste­di. Dava, 11 Ekim 2007'de karara bağlandı ve Santofimio, 24 yıla mahkûm edildi.





Uğursuz piyango


Suçlular genellikle, dikkatli birinin fark ettiği küçük bir ay­rıntıyla yakalanır. Yere düşen bir düğme, pantolona tutunan bir yaprak, saçlara takılan bir sicim lifi gibi. Bundan 51 yıl ön­ce, 1960'da kaçırılıp öldürülen küçük çocuğun üzerinde çok sayıda ipucu vardı ama, katile götüren ayrıntıyı fark eden bir postacı oldu.

Avustralya'nın güneydoğusundaki sahil kenti Sidney'in, he­men liman girişindeki ünlü opera binası henüz inşa edilmemiş­ti. Açılan yarışmada birinci olan Danimarka asıllı mimar Joern Utzon'un, soyulmuş portakal dilimlerinden ilham alarak çizdiği projeyi yapacak paralan yoktu çünkü. Bu nedenle "opera piyangoları" düzenleniyordu. 10. piyango, 1 Haziran 1960 günü çekil­di ve büyük ikramiye 3932 sayılı bilete çıktı. Ertesi sabah gazete­ler, Bay Bazil Thorpe'un fotoğrafını bastılar. Yüzünde kocaman bir gülümseme, elindeki bileti havaya kaldırmış, zaferini ilan edi­yordu. O tarihte büyük ikramiyeleri kazananların ad ve adresleri gizlenmiyordu ve hiç kimse, Bay Bazil Thorpe'un küçük oğlunun fidye için kaçınlacağını hayal bile edemezdi. Avustralya'da o gü­ne değin, böyle bir amaçla kimse kaçınlmamıştı.





Küçük Peugrot'nun kaçırılışından ilham


Aynı sabah, Stephen Leslie Bradley, kahvaltı masasının üzeri­ne yaydığı gazetesinin sayfalarım çevirirken, biletini havaya kaldı­ran adamın fotoğrafım gördü ve görür görmez, önceki haftalardaki haberi anımsadı. Otomobil kralı milyoner Raymond Peugeot'nun, dört yaşındaki oğlu Eric, 12 Nisan 1960 günü Paris'teki bir golf kulübünün oyun parkından kaçırılmış, talep edilen fidye ödenir ödenmez, çocuk serbest bırakılmıştı. Üstelik aradan 1.5 ay geçtiği halde, çocuğu kaçıran ya da kaçıranlar yakalanmamıştı. (Çocuğu kaçıran iki kafadar, altı ay soma paralan harcamaya başladılar. Bir altı ay soma da yakalandılar. Çocuk kaçırarak zengin olmanın ko­nu edildiği bir Amerikan romanından ilham aldıklan ortaya çıktı)

"Neden olmasın?" diye düşündü Bradley. "Macaristan'dan göç edeli 10 yıl oldu. Yabancı olduğum anlaşılmasın diye, Istvan Baranyay olan adımı bile değiştirdim. 35 yaşma geldim, bir türlü doğru dürüst para kazanamadım. Karıma, üç çocuğuma istediğim hayatı yaşatamadım." Kararını verdi. Gazete, piyangoyu kazanan adamın iki küçük çocuğu olduğunu yazıyordu. İyi bir plan yapacak, Thorpe'ların çocuklarından birini kaçırıp fidye isteyecek, parayı alır almaz serbest bırakacak ve bir yolunu bulup anavatanına döne­cekti. Çocuğu kaçıranın kendisi olduğu anlaşılsa bile, Macaristan ile Avustralya arasında suçluların iadesi anlaşması yoktu.

Önce, Thorpe'ların telefonunu, evlerinin yerini, gün içinde ne­ler yaptıklarım, çocuklarım ne zaman, nerede yalnız bıraktıklarını öğrenecekti. Nitekim öyle yaptı, Thorpe'ların, Sidney'in yedi kilo­metre kadar güneyindeki Bondi kumsalına birkaç dakika uzaklıkta­ki Edward sokağında, bir apartmanın giriş katında oturduğunu öğ­rendi. Sekiz yaşındaki oğulları Graeme, hafta içi her gün saat tam 8:30'da, tek başına evden çıkıyor, 50 metre kadar yürüdükten son­ra sağa sapıyor, beş on dakika kadar soma önünde duran bir oto­mobile biniyordu. Aracı hep aynı kadın kullanıyor, arka koltukta da hep aynı sekiz on yaşlarındaki çocuk oturuyordu. Anlaşrlan kadın, kendi çocuğu ile Thorpe'ların oğlunu okula götürüyordu.





Polis acele ediyor


7 Temmuz 1960 Perşembe sabahı, 8:30'da, yani büyük piyan­go çekilişinden tam beş hafta sonra, küçük Graeme, üzerinde gri üniforması, kasketi, sırt çantasıyla evden çıktı, annesinin arkada­şı Bayan Smith, her zamanki gibi saat 8:35'te oğluyla birlikte kö­şeye geldi ama çocuğu göremedi. Öğlene doğru, Thorpe'ların te­lefonu çalryor, yabancı şiveli bir erkek, telefonu açan anneye, ço­cuğunun elinde olduğunu söylüyor ve saat 17:00'ye kadar, piyan­godan kazandıklan paranın dörtte birini teslim etmelerini istiyor­du. "Parayı nereye bırakalım?" diye sordu kadın. "Sizi tekrar ara­yacağım" dedi adam.

Zavallı anne, sesi tanımıştı. Bu, piyangoyu kazandıklanmn he­men ertesi günü kapısını çalan, kara gözlükleri yüzünün yarrsrm kaplayan, uzun paltolu garip adamın sesiydi. (Avustralya, güney yarıkürede olduğundan, kış mevsimi Haziran'da başlar) Adam, "Bognor'lar burada mı oturur?" diye sormuştu. "Ne yazık ki, onlan tanımıyorum" demişti kadın. "Bir de üst kattakilere sorsanız. Belki onlar tanıyordur."

Polisin böyle ayrıntılarla vakit kaybetmeye hiç tahammülü yoktu. Çocuğu sağ salim, bir an önce bulmak istiyordu. Olayı so­ruşturmakla görevlendirilen emniyet amiri Bert Windsor, fidyeci­nin telefon ettiğini öğrenir öğrenmez harekete geçti ve belki de hayatmın en büyük hatasını yaparak bir basın toplantısı düzenle­di. Avustralya gazeteleri hemen ikinci baskılarını yaparak, küçük çocuğun bir yabancı tarafından kaçırıldığını sürmanşetten duyur­dular ve Thorpe'lar, çocuklarını kurtarabilmek için, değil paranın dörtte birini, tamamını vereceklerini açıkladıkları halde, bir daha kimse telefon etmedi ve bir daha kimse küçüğü canlı göremedi.





Kilime sarılı küçük ceset


Polisteki izinler kaldırıldı. Yüzlerce görevli, Sidney ve çevre­sini ev ev, karış karış aramaya başladı. Kısa sürede soruşturma, civar kasabalara, limanlardaki teknelere yayıldı. Aradan 24 saat geçmemişti ki, kentin kuzeyine doğru uzanan Wakehurst Parkı karayolunun yan tarafındaki ağaçlıklar arasında boş şişe topla­yan yaşlı bir adam, bulduğu okul çantasını karakola teslim etti. Çantanın üzerinde, çocuğun adı yazılıydı.

Helikopterler, çantanın bulunduğu bölgenin üzerinde uçmaya, iz süren köpekler ağaçların arasında koşuşturmaya başladılar. Üç gün sonra, çantanın bulunduğu yerin yaklaşık iki kilometre ka­dar kuzeyinde, bu kez yolun karşı tarafındaki ağaçlıklar arasında, okul beresi, yağmurluğu, defterleri ve sefertası bulundu.

Thorpe ailesine komşu bir kadın, çocuğun kaçırıldığı günün erken saatlerinde, metalik mavi renkte, 1955 model bir Ford Customline otomobilin, evlerinin önüne park etmiş olduğunu hatırladı. Mahallede böyle bir araca sahip olan yoktu. O tarihte araç ruhsatları henüz bilgisayarlara kayıtlı değildi, bilgiler kartotekslerde saklanırdı. Polis, aynı model 5 bin aracın bilgisini teker teker taramaya başladı. Günümüzde saniyeler alacak bu iş, günlerce sürecekti.





Sona doğru adım adım


Haftalar geçti, küçük Thorpe'un canlı bulunabileceği umudu giderek azaldı, 16 Ağustos'ta, tümüyle son buldu. Saklambaç oy­nayan iki çocuk, Seaforth kasabasının hemen dışında, kilime sa­rılı cesedine rastladılar. Elleri, ayakları iple bağlıydı, başına vu­rulmuştu, boynuna ipek bir eşarp dolanmıştı. Gri okul üniforma­sı, hâlâ üzerindeydi.

Sidney Bilimsel Araştırma Bürosu uzmanları, daha ceset bu­lunduğu yerden kaldırılmadan, delilleri toplamaya başladılar. Giysilerin ve kilimin üzerine yapışmış pembe renkteki küçük ta­necikleri, saç ve kılları, bazı bitki kalıntılarını, hatta ayakkabı ve çoraplardaki küfleri özenle paketlediler. Kilimin bazı püskülleri­nin kopuk olduğunu fark ettiler.

Sağlık Bakanlığı Adli Tıp Teşkilatı'nın başkanı Dr. Cameron Cramp "Bu saçlar üç farklı kişiye ait. Kıllar ise bir köpeğin. Büyük bir olasılıkla bir Pekinese" deyince, rahat bir nefes aldılar. Nihayet bir ipucuna ulaşılmıştı. Thorpe'ların köpeği olmadığına göre, katilin evinde bir köpek vardı.

Peki çocuk ne zaman öldürülmüştü? Cevabı, bitki patoloğu profesör Neville White'in raporunda kayıtlıydı. "Çorapta dört çe­şit küf mantarı var. Bunlar altı haftalık." Çocuk, ortadan kaybolalı altı hafta olmuştu. Demek kaçıran, onu hemen öldürmüştü.

Sidney Jeoloji ve Maden Müzesi uzmanlarından Horace Whiteworth, pembe taneciklerin kurumuş tuğla harcı olduğunu bildirdi; Sidney Herbaryumu'nun ilk kadın botanikçisi Dr. Joyce Vickery de, bitki kalıntılarının iki farklı selvi türüne ait olduğu­nu. "Ağaçlardan biri sıradan, her yerde bulunan bir tür, diğer sel­vi türüne buralarda pek ender rastlanır" diye kaydetti Vickery. "Çocuğun atıldığı bölgede bu selvi yetişmez. Her iki türün bir ara­da bulunması ise, büyük bir istisnadır." Demek ki küçük Thorpe, başka bir yerde öldürülmüş, kilime sarılıp buraya atılmıştı.

Polis, iğneyle kuyu kazarcasma, pembe harçlı evin peşme düş­tü. Bahçesinde iki tür selvi ağacı olmalıydı. İçinde, şivesi bozuk bir adamla, kulakları yeri süpüren, uzun beyaz tüylü bir köpek. Bakıldı ki olacak gibi değil, halkın yardımı istendi.





Cinayeti çözen postacı


Moore Sokağı 28 numaradaki pembe harçlı tuğla evi, önündeki mavi otomobili, bahçesindeki değişik selvileri, kendisini gördü­ğünde havlayan uzun beyaz tüylü köpeği, İngilizceyi bir tuhaf ko­nuşan sahibini, Macaristan'dan gönderilen mektupları, ilk hatırla­yan bir postacı oldu.

Keşke polis, Moore Sokağı'ndaki evin kapısını daha erken çalabilseydi. Burada oturan Macar asıllı aile, Himalaya adlı yolcu gemisine binmiş, Londra'ya doğru yol almaktaydı bile. Birkaç gün önce köpeklerini veterinere, metalik mavi Ford'larını oto ga­lerisine bırakmış, tası tarağı toplayıp gitmişlerdi.

Gerçi, bahçedeki selviler, tuğlalar arasındaki pembe harç, pek değerli deliller sayılmazdı ama, ya tavan arasındaki fotoğrafa ne demeli. Ailecek bir kilimin üzerine oturmuş, piknik yapmaktay­dılar ve kilim, çocuğun cesedinin sarıldığı kilimdi. Evin parkeleri arasındaki lifler, kilimin püsküllerini, veterinerdeki köpek, çocu­ğun üzerindeki kılları, galericiye bırakılan metalik mavi otomobi­lin bagajındaki pembe tanecikler, zavallı küçüğün üniformasına yapışıp kalanları bire bir tutuyordu.

Bütün bunlar, Stephen Bradley'in gemi sefasına son vermeye yetti.





Onu köpek balıklarına atın


Himalaya gemisi, yol üzerindeki Colombo limanına demirledi­ğinde, Avustralya'dan gelen polisler, Stephen Bradley'i tutukladılar ve ailesiyle birlikte Sidney'e getirdiler. 21 Kasım günü, ölen çocuğun annesi, 16 kişi arasına yerleştirilen Bradley'in hem se­sini, hem de fiziksel görünümünü teşhis etti. Bu ses, ona telefon eden kişinindi. Piyangoyu kazanmalarının hemen ardından, kapı­şım çalan adam da oydu.

Bradley, çıkarıldığı mahkemede çocuğu kaçırdığını itiraf et­ti. Ancak, "Kesinlikle öldürmek istemedim. Polisin basın top­lantısından sonra paniğe kapıldım. Otomobilin bagajına sak­ladım. Başı, çırpınırken, sağa sola çarpıp kırılmış olmalı" de­di. Adli tıp uzmanı Dr. Cramp, bu iddiayı zorlanmadan çürüttü. "Kafatasındaki kırık, çok güçlü bir darbenin sonucu. Bu yaştaki çocuğun, böyle bir gücü olamaz."

"Çocuğu ben boğmadım. Bagajdaki hava tükenmiş olmalı" di­ye kendini savunmaya çalıştıysa da, Stephen Bradley 29 Mart 1961 günü ömür boyu hapse mahkûm edildi. Mahkeme salonu­nun dışma birikenler "Onu köpek balıklarına atın" diye bağırıyor­du. Bradley, 6 Ekim 1968'de Gouldburn Cezaevi'nde geçirdiği bir kalp krizi somasında öldü. 42 yaşındaydı.

Bu olaydan soma Avustralya Ceza Kanunu'na "çocuk kaçırma" suçu eklendi ve bir daha da ikramiye kazananların ad ve adresle­ri açıklanmadı.





Kıssadan hisse


Üzerinden neredeyse yarım asır geçmiş olan bu felaketten al­mamız gereken dersler var. İlki, polisin medyayla iletişimde zamanlamaya ne denli dikkat etmesi gerektiği. İkincisi, çorapta­ki küfün bile işe yarayacağını bilen olay yeri uzmanlarının öne­mi. Bir diğeri, polisin, farklı alanlardaki bilim insanlarına başvur­masının vazgeçilmezliği ve nihayet, suçla mücadelede, yol kena­rında şişe toplayandan postacıya kadar, herkese ihtiyaç olduğu.





Dikkat izleniyorsunuz


Bir Japon firmasının geliştirdiği ve tuvaletlere yerleştirilen gereçle, personelin idrarındaki eroin, kokain gibi uyuşturucu­ları otomatik olarak incelemek mümkün. Çalışanlara ait kişi­sel bilgilerin, sigorta şirketleriyle paylaşılması yüzünden mah­kemelik olanlar var. Öte yandan, emniyet birimlerinin işyerle­rinden bilgi talebi ise, sıkça karşılaşılan yasal bir uygulama. Aşağıda anlatacağım gibi bir senaryo, alkolü fazla kaçırmamak için size iyi bir ders olabilir.

Diyelim ki, sabah iştesiniz. Saat 11.00'e geliyor. Melahat Hanım, yüzünde kocaman bir gülümseme, elinde kahve fincanı size doğru yürüyor. "Bu muhabbet kesin uzun sürer, bir tuvalete gidip, gele­yim" diyorsunuz. Döndüğünüzde, saat 11.12 ve hayatınız değişiyor.

Bilgisayarınızın ekranında açılmış bir pencere: "İyi günler sa­yın ABC, saat 11.09'daki idrar örneğiniz incelenmiş ve son 18 saat içinde fazla miktarda alkol kullandığınız anlaşılmıştır. Mesai bitimine kadar Bağımlılık Merkezi’ınize başvurmanız gerekmektedir. İmza: Her zaman iyiliğinizi isteyen personel müdürünüz."

"Bu da nesi?" demeye kalmadan, açılan bir pencere daha: "Sayın ABC, çalıştığınız şirket, son 18 saat içerisinde fazla mik­tarda alkol kullandığınızı bildirmiştir. Kapalı devre kamera siste­miyle (Mobese demek istiyor) üzerinize kayıtlı... plakalı aracın, 7.25 ile 8.40 arasında seyrüsefer halinde olduğu saptanmış, yüz tanıma sistemimiz, aracı sizin kullandığınızı belirlemiştir. Alkollü araç kullandığınızdan, sürücü belgenize altı ay süreyle el kon­muştur. Kazasız, belasız günler dileriz. İmza: Her zaman iyiliğinizi isteyen Trafik Denetleme Şube Müdürlüğü."

Akşam olmak üzere, "Kimden rica etsem de beni eve atıverse" diye düşünürken bir mesaj daha: "Şirketinizin Bağımlılık Merkezi'ne başvurduğunuz anlaşılmıştır. Bildiğiniz gibi, 3 milyar­da bir görülen VC hastalığının genini taşımaktasınız. Madde ba­ğımlılığı, hastalığın ortaya çıkma riskini artırabileceğinden, sigor­ta priminiz ... YTL'ye yükseltilmiştir. İmza: Her zaman iyiliğinizi isteyen sigorta şirketiniz."

Başınıza gelenler, olmaz işler değil. Birkaç yıl önce bir Japon firmasının geliştirdiği ve tuvaletlere yerleştirilen gereçle, perso­nelin idrarındaki eroin, kokain gibi uyuşturucuları otomatik ola­rak incelemek mümkün. Çalışanlara ait kişisel bilgilerin, sigorta şirketleriyle paylaşılması yüzünden mahkemelik olanlar var. Öte yandan, emniyet birimlerinin işyerlerinden bilgi talebi ise, sık­ça karşılaşılan yasal bir uygulama. Karayolları üzerindeki kapa­lı devre televizyon kameraları plaka numaralarını tanıyabiliyor. Yüksek çözünürlükte fotoğraf çekme yeteneğine sahip olanlar, direksiyonda oturanı güvenilir biçimde saptayabiliyor. Anlattığım biçimde, tuvalete gitmekle başlayan ve çorap söküğü gibi ilerle­yen böyle bir senaryo, alkolü fazla kaçırmamak (ya da işyerinde tuvalete gitmemek) için, size iyi bir ders olabilir. Ama almanız ge­reken başka dersler de var.





Altı kasa kırmızı


Diyelim ki, uslanmadınız ve yaklaşan doğum gününüzde iyi bir şarap içmek istediniz. Macaristan'a faksla sipariş veriyor­sunuz. "Altı kasa kırmızı." Sonra dönüp, internette tanıştığınız Nijeryalıya bir e-posta gönderiyorsunuz "Sizin oralara kar ya­ğar mı?" Üç beş güne kalmadan, her hareketiniz izleniyor. Çünkü "kırmızı"nın bir zamanların pek ünlü esrar türü "Kızıl Lübnanlı", "kar"ın da kokain olabileceğinden hareketle, uyuşturucu işinde olduğunuz zannedilebilir.

Uzunca bir süredir, her dildeki, her türlü telekomünikasyon, bazı "anahtar sözcükler"le izleniyor. Çok sayıda terörist, uyuştu­rucu kaçakçısı ve pedofil bu sayede yakalandı. Son örneği, İngiliz polisinin, 35 ülkeden 700 kişinin yer aldığı ve 31 çocuğu ellerin­den kurtardığı çete.

Diyelim ki, etliye sütlüye karışmadan yaşamaya karar verdi­niz. Bir gece canınız sıkılıyor ve tıpkı 60 milyon dünya vatanda­şı gibi, internette oyun oynamaya kalkıyorsunuz. Bilgisayarınıza, şimdilerde pek popüler olan, bir "Devasa Oyunculu Çevrimiçi Rol Yapma Oyunu" (Massively Multiplayer Online Role Playing Game, MMORPG) indiriyorsunuz. 7'den 77'ye her yaştan, kadınerkek katılımcısı olmakla birlikte, genellikle 18-34 yaş aralığındaki erkeklerin (Türk oyuncular arasında 10-16 yaş grubunun yük­sek olduğu söyleniyor, henüz güvenilir bir istatistik yok), haf­tada ortalama dokuz saat süreyle katıldığı ve 2008'de, sadece ABD'deki yapımcılara 500 milyar dolar gelir getirecek oyunlarla ilgilenenlerin başında, anılan tüketici grubuna ulaşmaya çalışan medya pazarlamacıları geliyor. Sanal dünyalardaki sokaklara billboard'lar asıyor, binaların duvarlarına Toyota, Adidas ve daha pek çok şirketin reklamlarım yapıştırıyorlar.

Sanal dünyalardaki ikinci yaşamınızla ilgilenen bir diğer grup, polisler. Bugün olmasa bile, birkaç yıl içinde, oyundaki davranış­larınız yüzünden kapınıza dayanmaları mümkün olacak. Nedeni hırsızlık, sahtecilik, dolandırıcılık, vergi kaçakçılığının yam sıra, bir cinayet. Ama önce şu oyunlardan biraz daha söz edelim.





Alem sanal, cinayet gerçek


Bir MMORPG'a katılan, önce kendisine bir "avatar", yani ka­rakter seçiyor. Örneğin terzi, hırsız, rahip, büyücü, savaşçı gibi. Daha sonra onu geliştirip kendisine verilen hedefe ulaşmaya ça­lışıyor. Bu süreçte deneyim kazanıyor, daha yetenekli, daha güç­lü oluyor ve düzeyini yükseltiyor. Deneyim kazanabilmenin başlı­ca yolu, sanal dünyada kendisine biçilen rolü en iyi şekilde oyna­mak, verilen görevleri yapabilmek. Bu görev, kimi oyunlarda düşmanları öldürmek.

1990'ların başından bu yana piyasada olan MMORPG'lerin en rağbet göreni, World of Warcraft (Savaş Dünyası). Kayıtlı oyuncu sayısı 8.5 milyon. Bunlardan 4 milyonu, saati 5 yeni kuruşa, inter­net kafelerden oynayan Çinliler. Farklı ülkelerde yer alan 200 ka­dar sunucuya, aynı anda 36 bin kişinin bağlandığı hesaplanıyor.

MMORPG, bilgisayara karşı oynanmıyor. Aynı sunucuya bağlı oyuncular, birbirlerine karşı oynuyor. Kısacası oyunun oynandığı çevre sanal ama, oyuncular gerçek. Bu sayede, oyunda gruplaşmalar olabiliyor, oyuncular kazanmak için gerekli silahlan, büyü­leri, giysileri, sanal paralan birbirine ödünç verebiliyor, takasa gi­rebiliyor -bazı sunucular kesinlikle yasaklasa dabunlan gerçek parayla alıp satabiliyor, hatta açık artırmaya çıkartabiliyor.

Şanghaylı Bay Kiu Çengvey, tıpkı Bay Zu Kaoyuan gibi, Mir Efsanesi 3 adlı oyunun binlerce oyuncusundan biriydi. Oyun sı­rasında taıuşmış, dost olmuş, birbirlerinin evlerine gidip gelmeye başlamışlardı. Bay Kiu, oyunun üst düzeylerine yükselmeyi hız­landıran sanal kılıcını, kısa bir süre için arkadaşma ödünç verdi, ancak bir türlü geri alamadı. Çünkü 26 yaşındaki Bay Zu, ödünç aldığı kılıcı, gerçek parayla, tam 7200 Yuan'a (1230 YTL) başka bir oyuncuya satmıştı. Bay Kiu, bu durumu öğrenir öğrenmez, soluğu Zu'nun evinde aldı. Cebindeki bıçağı çıkarttı ve doğruca böğrüne sapladı. 2005 Haziranı'nda, Bay Kiu, ömür boyu hapse mahkûm edildi.

Milyonlarca internet oyuncusu bulunan Çin, benzer bir cina­yetin tekrarlanmaması için seferber olmuş durumda. Bir yandan Sağlık Bakanlığı, oyunların bağımlılık yapıcı etkisini topluma an­latmaya çalışıyor, diğer yandan Adalet Bakanlığı, çığ gibi artan sanal ortamdaki sahtecilik ve hırsızlıkların soruşturma ve kovuş­turmasını düzenlemeye, Maliye Bakanlığı da, kara para aklama ve kumarın yeni bir çeşidi olarak gördüğü sanal ticareti vergilen­dirmeye uğraşıyor. Avustralya Vergi Dairesi ise, internet oyunla­rı sırasında, giysi, karakter, silah, iksir, büyü ve benzerlerinin sa­tışından elde edilen gerçek gelirleri, 2006 sonbaharından bu yana vergilendirmekte.





İlk Türk MMORPG'si İstanbul Kıyamet Vakti


Sanal dünyalar Türkiye'de de çok popüler. Yabancı sunuculardaki birçok oyunun genel sohbet penceresinde "Abi akşam napcan?" şeklinde bir soruyla karşılaşmak, an meselesi. Hatta, artık Türk yapımı, Türkçe konuşan bir MMORPG’ıniz bile var. "Demek afeti ve getirdiklerini soruyorsun, genç kişi. Dinle öyleyse" diye­rek başlayan İstanbul Kıyamet Vakti'nde, fantastik yaratıklarla savaşılıyor.





Sanal dünyanın çeteleri


ABD'de Güney Kaliforniya'da Black Snow Interactive adlı küçük bir şirket, hemen sınırm ötesindeki Meksika'nın Tijuana kasabasın­da bir ofis kiralamış, buraya sekiz bilgisayar yerleştirmiş, 24 genç Meksikalıya, sekiz saatlik vardiyalar halinde, Ultima Online ve Dark Age of Camelot adlı oyunları oynatmıştı. 2002'de şirketin, sanal düşmanları öldürürken ele geçirilen ürün başına işçilere küçük ödeme­lerde bulunduğu, daha sonra bu ürünleri fahiş fiyatlara deneyimsiz oyunculara satarak yasa dışı gelir elde ettiği anlaşıldı. Black Snow Interactive, boğaz tokluğuna yoksul, eğitimsiz ve işsiz gençleri sömürerek, internet oyunlarından para kazanan ilk şirkettir.

Çok sayıda oyuncusu bulunan Güney Kore'de, ileri düzeylere ulaşmış güçlü oyuncuların oluşturduğu çetelerin, yeni başlayan­lara sanal silah ve düşmanlardan koruyan zırh, kalkan vb. sattı­ğı, başka oyuncuların tacizinden korumak üzere para tahsil etti­ği biliniyor.

Daha önce sözünü ettiğim, Mir Efsanesi adlı oyunu pazarla­yan şirketin müdür yardımcısı Wang Yihui ile iki arkadaşı, Çinli gencin öldürülmesine yol açan ve ancak çok üst düzey oyuncu­ların ele geçirebildiği sanal sihirli kılıcın, sanal sahtelerini üre­terek, yeni başlayanlara satmıştı. Geçen yıl bir Şanghay mahke­mesi, Mir Efsanesi oyuncularından 10 ay içerisinde 250 bin dolar haksız kazanç sağlayan çeteyi, telif haklarına aykırılıktan yargıla­dı ve müdür yardımcısını beş yıl hapse mahkûm etti.

Sanal sohbet odalarında buluşmanın da mümkün olduğu oyun­larda, başka suçlar da işlenebiliyor. Örneğin The Sims Online ad­lı oyuna "Evangeline" nick'iyle (yani kod adıyla) katılan 17 ya­şındaki genç kadın (belki de erkek), sohbet pencerelerinin bi­rinde açtığı ve kredi kartıyla ödeme yapıldığı takdirde görülebi­len sanal genelevde, küçük çocuklarla cinsel ilişki animasyonla­rı yayınlamış, yasalarda "online genelev açma" suçuyla ilgili bir düzenleme bulunmadığından soruşturulamamış, sadece gencin oyuna katılımı engellenmişti. Evangeline'in şu sıralar, başka bir nick'le, The Sims Online'da etkin olduğu ve hırsızlık yaparak ge­çindiği sanılıyor.

İşte bütün bunlar yüzünden pek çok ülkenin polisi, internet üzerindeki oyuncuların davranışmı izliyor. Hatta, bu alanda ya­pılan bilimsel araştırmalar ışığında, suç işlemeye meyilli olanları önceden saptamaya ve önlem almaya çalışanlar bile var.





İnek izler gibi, koca izleme


Diyelim ki, karınızı dövdünüz, mahkemelik oldunuz ve evden uzaklaştırılma cezası aldınız. İşte şimdi kurtuluşunuz yok, çün­kü pek yakında Avustralyalı inekler gibi izlenebilirsiniz. Nasıl mı? İşte buyurun: Haziran başında, Avustralya'nın Bilimsel ve Endüstriyel Araştırma Kurumu'nda çalışan Andrew Fisher, üç yıl­dır üzerinde çalıştığı, global yer belirleme (GPS) sistemine dayalı uydu bağlantılı bir düzenekle, büyükbaş evcil hayvanların ağılla­rını sanal olarak çitleme projesini tamamladıklarını bildirdi.

Tel örgü ya da çit benzeri hiçbir engellemenin bulunmadığı dü­zenekte, hayvanların boynuna çipli bir tasma takmışlar. Sanal çi­te 1-2 metre yaklaştıklarında, pille çalışan çip ses çıkararak hay­vanı geri döndürmeye çalışıyormuş. Sanal ağıldan çıkmaya kalkı­şırsa, düşük düzeyde bir elektrik şokuyla karşılaşıyorlarınış. Etik kurul onayı almış bu uygulamanın ticari bir ürüne dönüşmesi için birkaç yıl daha çalışmaları gerekiyormuş.

Kötü kocaların derisinin altına çip yerleştirip, eve çok yak­laştıklarında elektrik vermek bir yana, bu teknoloji sayesinde mahkûmları çipleyip, cezaevi duvarlarını ortadan kaldırmak bile mümkün.





