TEFSİRİ KEBİR TE’VİLÂT

Şeyh’ul Ekber Muhyiddin İbn. Arabi

Tercüme Vahdettin İnce

1. CİLT

KİTSAN

Kitsan Yayınları

Tasavvuf Serisi: 23 TEFSİRİ KEBİR / TE’VİLÂT (1. Cilt)

Yazarı: Muhyiddin İbn. Arabi (k.s.) Çeviren: Vahdettin İnce Editör: Şükran Eser Göknar Sayfa Uygulama: A. Onur Şenyurt Kapak Düzeni: Sabahattin Kanaş

Bu eserin orjinali İstanbul / Fatih - Atıf Efendi Kütüphanesi, Kadir Bey Bölümü, Mustafa el-Bab’ı 0.100 de bulunan Muhyiddin Arabi (r.a.) Tefsiri Kebir’inin Tercümesidir.

KİTSAN KİTAP

Basın Yayın Dağıtım San. ve Tic. Ltd. Şti. Ticarethane Sokak No: 41/3-4 Sultanahmet – İSTANBUL Tel. 0212 513 67 69 Faks: 0212 511 51 44 www.kitsan.com

3

Meryem oğlu İsa: “Allahım!.. Rabbimiz!.. Bizim üzerimize sema’dan bir maide / sofra inzal et de bizim için, hem evvelimiz ve hem ahirimiz için bir bayram ve senden bir ayet olsun… Rızıklandır bizi; sen rızıklandıranların en hayırlısısın”, dedi. Maide Suresi 114

“Yüce Allah, varlık âleminde yazılı olan her şeyi kalplere ilham yoluyla yazdırır. Çünkü âlem, yazılmış ilahi bir kitaptır.” Bir sevgilimiz var, tertemiz. Adını veremem.. O, ötelerin hayran kaldıkları sevgilidir. İsimler geldiğinde en başta “Allah” Zikirle O’nu tazim et ve “O Allah’dır” de. Allah, hakkı söyler ve O, doğru yola erişdirir. Muhyiddin İbn. Arabi

4

Çevirmen: Vahdettin İnce 1961 yılında Van ilinin Erciş ilçesine’ne bağlı Dinlence (Pertek) köyünde doğdu. İlköğretimini köyünde tamamladı. İlkokula devam ederken bir yandan da köyün medresisinin müderrisi Molla Salih Kozi’den Sarf, Nahiv derslerini aldı. Sonra Erçiş ilçesinin ortaokulunu okudu. Ardından Muş İmam Hatip Lisesine devam etti. Bu arada İslami ilimlerdeki tahsiline de devam etti. Molla Abdurrahman Soskuni’den Hadis derslerini tahsil etti. 1981 yılında girdiği Atatürk Üniversitesi Fen-Edebiyat Fakültesi Doğu Dilleri Arap Fars ve Edebiyatları Bölümünden 1985 tarihinde mezun oldu. Bugüne kadar çeşitli dergilerde yayımlanmış makaleleri ve kırkın üzerinde tercüme eseri mevcuttur. İslami ilimlerin hemen her alanında tercüme eserler vermiştir. Yayımlanmış olan tercüme eserlerinden bazıları şunlardır: Fi Zilal’il Kur’ân 10 Cild, El Mizan Fî Tefsiri’l Kur’ân 20 Cild, Et-Tefsiru’l Hadis 7 Cild, Hz. Muhammed’in Hayatı 2 Cild, Ehl-i Beyt Ahlakı, Usul-u Kafi 3 Cild, Mutezile ve İnsanın Özgürlüğü Sorunu, İslam Düşüncesinde Değişim.. Ayrıca Yayınevimiz Kitsan’dan M.İbn Arabi Hazretlerinin külliyatından bazı eserlerinin de tercümeleri yayımlanmıştır. Bunlar sırasıyla şunlardır: Ruh’ul Kuds, Üstün Ahlâk (Mekarimu’l Ahlâk / Rasulullah (s.a.v.)ın övülmüş ahlakı), Nurlar Menbaı (Mişkat’ul-Envar), Hırka (Nesebu’l Hırka Tasavvuf Hırkası ), Kur’ân Mührü Hatmu’l Kur’ân (M. İbn Arabi’nin Kendi Kaleminden Kapsamlı Hayatı) M. İbn Arabi’nin 29 Risalesinin Tercümesi 3 Cild. Bu risaleler sırasıyla şunlardır:

1-Kitabu’l Fena Fi’l Müşahede “YOK” olma Kitabı, 2-Kitabu’l Celal ve’l Kemâl, 3-Kitabu’l Elif “Ahadiye”, 4-Kitabu’l Celalet “Kelimetullah”, 5-Kitabu Eyyami’şe’n İş ve Durum Günleri Kitabı, 6-Kitabu’l Kurbe, 7-Kitabu’l A’lam Bi İşarati Ehl’l İlham, 8-Kitabu’l Mim ve’l Vav ve’n Nun, 9-Risaletu’l Kasemi’l İlahi, 10-Kitabu’l Ya, 11-Kitabu’l Ezel, 12-Risaletu’l Envar, 13-Kitabu’l İsra İlâ Makami’l Esra, 14-Risaletun Fi Suali İsmail B. Sevdekin, 15-Risaletun İla’l İmam Er’Razi, 16-Risaletun La Yaulu Aleyha, 17-Kitabu’ş Şahid, 18-Kitabu’t Teracim, 19-Kitabu’l Menzili’l Kutbi ve Mekalihi ve Halihi, 20-Risaletu’l İntisar, 21-Kitabu’l Kutub, 22-Kitabu’l Mesail, 23-Kitabu’t Tecelliyat, 24-Kitabu’l İsfar an Netaici’l Esfar, 25-Kitabu’l Vesaya, 26-Kitabu Hilyeti’l Ebdal.. 27-Kitabu Nakşi’l Füsus, 28-El Vasiye, 29-Kitabu İstilahi’s Sufiyye.

İÇİNDEKİLER • 5

İÇİNDEKİLER

Giriş…………………………………………………………………………………………………9 Muhyiddin İbn. Arabi (k.s.) hakkında bilgi……………………………………………………..11 Kur’an’a Başlama Duası………………………………………………………………………. 21 Bismillahirrahmanirrahîm…………………………………………………………………………23 Fatiha Suresi………………………………………………………………………………….…. 27 Bakara Suresi…………………………………………………………………………….………33 Al-i İmrân Suresi……………………………………………………………………………..… 173 Nisâ Suresi……………………………………………………………………………………… 245 Mâide Suresi…………………………………………………………………………………… 293 En’âm Suresi………………………………………………………………………………….. . 337 A’râf Suresi…………………………………………………………………………………….. 397 Enfâl Suresi………………………………………………………………………………………….. 437 Tevbe Suresi…………………………………………………………………………………… 455 Yunûs Suresi…………………………………………………………………………………… 483 Hûd Suresi……………………………………………………………………………………… 511 Yûsuf Suresi……………………………………………………………………………………. 547 Ra’d Suresi……………………………………………………………………………………… 583 İbrâhim Suresi……………………………………………………………………………………….. 599 Hicr Suresi……………………………………………………………………………………… 611 Nahl Suresi………………………………………………………………………………………621 İsrâ Suresi……………………………………………………………………………………………. 651 Kehf Suresi……………………………………………………………………………………… 683 Meryem Suresi………………………………………………………………………………………. 721 Tâ - Hâ Suresi………………………………………………………………………………………. 745

2. CİLT

Enbiyâ Suresi…………………………………………………………………………………… 783 Hac Suresi……………………………………………………………………………………… 807 Mü’minûn Suresi……………………………………………………………………………….. 827 Nûr Suresi……………………………………………………………………………………………. 841 Furkan Suresi………………………………………………………………………………….. 857 Şuarâ Suresi…………………………………………………………………………………… 875 Neml Suresi…………………………………………………………………………………….. 895 Kasas Suresi…………………………………………………………………………………… 917 Ankebût Suresi………………………………………………………………………………… 941 Rûm Suresi…………………………………………………………………………………….. 953 Lokman Suresi………………………………………………………………………………………. 963 Secde Suresi…………………………………………………………………………………………. 969

6 • TEFSİRİ KEBİR / TE’VİLÂT Ahzâb Suresi…………………………………………………………………………………… 975 Sebe’ Suresi…………………………………………………………………………………………. 991 Fâtır Suresi……………………………………………………………………………………. 1001 Yâ’sin Suresi………………………………………………………………………………….. 1009 Saffat Suresi……………………………………………………………………………………….. 1021 Sâd Suresi…………………………………………………………………………………….. 1033 Zümer Suresi…………………………………………………….…………………………… 1055 Mü’min Suresi……………………………………………………………………………………….. 1073 Fussilet Suresi…………………………………………………………………………………1087 Şûrâ Suresi…………………………………………………………………………………….1103 Zuhruf Suresi…………………………………………………………………………………..1117 Duhan Suresi…………………………………………………………………………………..1133 Câsiye Suresi…………………………………………………………………………………. 1145 Ahkâf Suresi……………………………………………………..…………………………….1155 Muhammed Suresi…………………………………………………………………………….1167 Fetih Suresi…………………………………………………………………………………… 1175 Hucurât Suresi…………………………………………………..…………………………….1183 Kaf Suresi…………………………………………………………………………………………… 1191 Zâriyât Suresi……………………………………………………………….………………… 1203 Tûr Suresi………………………………………………………..…………….……………… 1211 Necm Suresi……………………………………………………..…………………………….1217 Kamer Suresi…………………………………………………………………………………. 1225 Rahmân Suresi……….………………………………………………………………………. 1233 Vâkıa Suresi………………………………………………………………………………………… 1247 Hadid Suresi…………………………………………………………………………..……… 1259 Mücâdele Suresi…………………………….…………………………………………………1271 Haşr Suresi…………………………………………………………………………………………. . 1279 Mümtehine Suresi……………………………………………………………………………. . 1287 Saff Suresi…………………………………………………………………………………….. 1291 Cum’a Suresi…………………………………………………………………………………. 1295 Münâfikûn Suresi………………………………………………………………………………1299 Teğâbun Suresi………………………………………………………………………………..1305 Talâk Suresi…………………………………………………………………………………….1311 Tahrim Suresi………………………………………………………………………………………. 1315 Mülk Suresi…………………………………………………………………………………………..1321 Kalem Suresi………………………………………………………………………………….. 1329 Hâkka Suresi………………………………………………………………………………….. 1335 Meâric Suresi……………………………………………………………………………………….. 1343 Nuh Suresi…………………………………………………………………………………….. 1349 Cin Suresi…………………………………………………………………………………….. . 1355 Müzzemmil Suresi………………………………………………………………………………….. 1365 Müddessir Suresi……………………………………………………………………………… 1369

İÇİNDEKİLER • 7 Kıyamet Suresi…………………………………………………………………………………1377 İnsân Suresi……………………………………………………………………………………1383 Mürselât Suresi………………………………………………………………………………………1393 Nebe’ Suresi………………………………………………………………………………… 1399 Naziât Suresi………………………………………………………………………………….. 1405 Abese Suresi………………………………………………………………………………….. 1411 Tekvir Suresi……………………………………………………………………………………1415 İnfitâr Suresi………………………………………………….……………………………….. 1419 Mutaffifin Suresi……………………………………………………………………………….. 1421 İnşikâk Suresi…………………………………………………………………………………..1427 Bürûc Suresi………………………………………………….……………………………….. 1431 Târık Suresi……………………………………………………..…………………………….. 1437 A’lâ Suresi…………………………………………………….………………………………..1439 Gâşiye Suresi…………………………………………………………………………………..1443 Fecr Suresi……………………………………………………..………………………………1447 Beled Suresi……………………………………………………………………………………1451 Şems Suresi……………………………………………………………………………………1455 Leyl Suresi………………………………………………………………………………………1457 Duhâ Suresi…………………………………………………….………………………………1461 İnşirâh Suresi…………………………………………………..………………………………1463 Tin Suresi……………………………………………………………………………………… 1465 Alak Suresi…………………………………………………..…………………………………1467 Kadir Suresi…………………………………………………….……………………………… 1471 Beyyine Suresi…………………………………………………………………………………1473 Zilzâl Suresi…………………………………………………..……………………………….. 1477 Âdiyât Suresi………………………………………………………………………………….. 1479 Kâria Suresi…………………………………………………….……………………………… 1481 Tekâsür Suresi………………………………………………………………………………… 1483 Asr Suresi…………………………………………………………………………………….. . 1487 Hümeze Suresi……………………………………………………………………………….. 1489 Fil Suresi……………………………………………………………………………………….. 1491 Kureyş Suresi…………………………………………………………………………………..1493 Mâûn Suresi…………………………………………………….…………………………….. 1495 Kevser Suresi…………………………………………………………………………………..1497 Kâfirun Suresi…………………………………………………..…………………………….. 1499 Nasr Suresi……………………………………………………………………………………. 1501 Tebbet Suresi…………………………………………………..………………………………1503 İhlâs Suresi……………………………………………………………………………………. 1505 Felak Suresi…………………………………………………………………………………….1509 Nâs Suresi…………………………………………………………………………………….. 1511 Son Dua……………………………………………………………………………………….. 1513

8 • TEFSİRİ KEBİR / TE’VİLÂT

GİRİŞ • 9

Giriş

Ahadiyetiyle, velayet sırrıyla, rablık vasfıyla, Allah ismiyle Kün emriyle ilminde evren içre evrenleri halkedene kuvveti ve kudreti sonsuz olana sonsuz hamdolsun. Evvel olan, ahir olan, zahir olan, batın olan “O”dur. Herşey Ondandır, Onadır. Allahuekber. Allah Rasulu, Habibi, Ahmed ismiyle biricik kıldığı, Muhammed, ismiyle alemlere övdüğü Mustafa ismiyle pak, tertemiz eylediği efendiler efendisi Efendimize yarattığı manalar içre manalardaki zerreler adedince, binlerce ve binlerce salatu selam olsun. O’nun pak tertemiz kılınan soyuna, aline, ashabına ve o güzeller güzeli Tuba ağacının yaprakları olan Ehli beytine ve O’nun kandilleri olan velilerine O’nun imametinde Mirac’da O’na tabi olan bütün Nebiylere, Resullere ve ümmetine selam olsun. Canlar Ona feda olsun. O’nun emri başüstüne sevgisi canlara şifadır.. Ya Rab, Ona layık olmayı O’na yakin olmayı O’na hizmet etmeyi O’nun tarafından sevilmeyi, sevdiğin ve razı olduğun Selam’a mazhar olan kul olabilmeyi Firdevs cennetine dahil olmayı okurlarımıza bizlere ve ümmet-i Muhammed’e nasib eyle. Amin. İslamiyet bütün dinlerin hakikatlerinin özüdür. Bu dini iftihar tacı olarak başında taşıyabilmek için insanın son derece itina göstermesi gereklidir. Bunun da baş şartı Allah Rasulu (s.a.v.) Efendimize iman etmektir. Yani Ona inzal olan şanı yüce Kur’an’a iman etmesi, Ona uyması Kur’an ile ahlaklanması lazımdır. Zira Kur’an iki âlemdede kurtuluşumuzun sebebi ve mutluluğumuzun sermayesidir. Dolayısıyla her İslam’a inanan müslüman ve O’na iman eden mümin için Kur’anı okumak, anlamak ve yaşamak çok önemlidir.

10 • TEFSİRİ KEBİR / TE’VİLÂT

Şüphesiz ki her ilmin ihtisas sahibi ehlini aramak o ilmi bilmek ve ilimden istifade etmek için en önemli ilk adımdır. Allah’ın tükenmez bir hazinesi olan Kur’ân-ı Kerim’den gereğince istifade temin etmek de, önde gelen din büyüklerinin ve ilim sahiblerinin özellikle Kur’an’ı yani Kün! Ol! ilahi emri ile kurulan kâinatı OKUmak kendisine nasip olmuş yani Kur’an’ı hakikatinden OKUmuş olan alimlerin eserlerini derinliğine inceleyerek tahkik derecesine ulaşmaya ve bilhassa özel bilgiye dayanan bu husustaki çalışmalara bağlıdır. Ancak bunlardan en önemliside nasipkar olmak, yanısıra da Kur’an’dan maddi ve manevi feyz almak arzusunda bulunmak ve gerekli gayreti göstermek lazımdır. İşte bu eser böyle alimlerden birisi olan Muhyiddin İbn. Arabi Hazretlerine aittir. Zül’celal-ve’l-ikram sahibi olan Rabbimizin lütfuyla “Muhyiddin Arabi’nin (k.s.) Tefsiri Kebir / Te’vilât kitabının güzel Türkçemize yapılan çevirisidir. Eserin orjinali: Atıf Efendi Kütüphanesi Mustafa el-Babı Bölümünde, 0.100 Numaralı “Muhyiddin Arabi (r.a.) Tefsiri Kebir” adıyla bulunmaktadır. Arapçadır. Tek cilttir. Eser, daha sonraları birçok kereler Beyrutta tıpkı basım olarak iki cilt olarak basılmıştır. Biz tercümemizde yayınevimizin kütüphanesinde bulunan bu tıpkı basımı esas alarak tercümemizi yaptırdık. Cenab-ı Hakka sonsuz şükürler olsun. Okurları bol olsun. Okurlarına faydalı olsun. Bizlerinde bu gibi alimlerin eserlerine hizmetimiz daim olsun. Beşeriyetimiz icabı olarak gerek tercüme aşamasında gerek dizgi esnasında veya baskı sırasında elimizde olmayan nedenlerle oluşan hatalarımızın affını öncelikle Muhyiddin ibn. Arabi hazretlerinden ardından da siz okurlarımızdan dileriz. Hatalarımızı görürseniz lütfen bizlere bildiriniz. Her türlü görüş ve önerilerinize açığız. Cenabı Hakk daim yardımcınız ve yoldaşınız olsun. Kitsan

MUHYİDDİN İBN. ARABİ (K.S.) HAKKINDA BİLGİ • 11

Muhyiddin İbn. Arabi (k.s.) Hakkında Bilgi

Cenab-ı Şeyh’ul Ekber Muhyiddin ibn. Arabi (ks.) Dost’un dostu olma şerefine nail olmuş Kur’an’ı okumuş, Kur’an ahlakıyla ahlaklanmış özgün Kur’ani-Muhammedi hakikati açıklama şerefiyle şereflenen ender mutasavvıflardandır. H. 560-638 / M. 1166-1240 yılları arasında yaşamıştır. Arifler arasında “Nimet Günü” olarak adlandırılan Ramazan ayının 17sinde Endülüs’ün Mursiya’da dünyaya teşrif etmiştir. H. 638 yılında da Şam-ı Şerif’de (Suriye’nin Başkenti) Hakka yürümüştür. Türbesi Şam’da Kasiyun dağının eteklerinde Salihiyye semtinde bulunmaktadır. Kendisi Sahabe-i Kirâm’ın cömertliğiyle meşhur Adiy b.Hatem-i Taî’nin kardeşi Abdullah b. Hatem et-Tai’nin nesline mensuptur. Şeyh-i Ekber, kendi ifadesine göre; çocuk yaşlarından itibaren çok değerli alimlerden islami ilimlerde eğitim gördü ve Kur’an’ı ezberledi. Buluğ çağında ise ilâhi fetihle ansızın karşılaşınca, “Biz o kitapta hiçbir şeyi eksik bırakmadık.” (Enam, 38) ayetinin hakikatinin zevkine vardı.. Mutluluğun tamamın, velayetin tamamın ve ilmin tamamın, Kur’an’la amel etmekle gerçekleşeceğini anladı.. Bütün varlığını, hatta nefeslerini, zahir ve batın düşüncelerini Kur’an’dan istimdat etmeye, medet ummaya tahsis etti. Şeyh’e göre Kur’an, yalnızca telaffuz edilen kelimelerden veya üzerinde düşünülen anlamlardan ibaret değildir. Bilakis bütün ayetleri, kelimeleri ve harfleri sınırsız tecelli doğuşlarından, sırların ve ilimlerin müşahedesinden ve büyük mazharlardan ibarettir. Şeyhin bütün hayatı, Kur’an menzillerine ve iniş mekânlarına yükselmekten başka bir şey değildir. Yaşamında da öğrendiği ilimlerle amil olmuş yaklaşık beşyüze yakın kıymetli eser’de miras bırakmıştır. Kısacası alimlerden, salihlerden ve sultanlardan oluşan çağdaşlarının ve kendisinden sonra gelen bu sahanın büyüklerinin tanıklığıyla şeyhin hayatı, Kur’ani bir yaşantının eksiksiz bir örneğini oluşturmaktadır.

12 • TEFSİRİ KEBİR / TE’VİLÂT

Şeyh, Kur’anı fiil ve ruh olarak yaşamak, kalp ve kalıp olarak bağlanmak, Muhammedi sünnetin somut bir örneği olmak için Ona aşkla bağlanmıştı. Kendisinin yakın çevresine giren-aile fertleri, şeyhler, alimler, sohbetinde bulunduğu veliler, kendisine eşlik eden öğrenciler, muritler, maşrıkta ve mağripte kendisine danışan hakimler ve sultanlar gibi kişilerin büyük çoğunluğunu Kur’an’la tahakkuk etme ve Muhammedi sıfatlarla ahlaklanma esasına göre eğitmiştir. Bu eğitimin etkisiyle sözünü ettiğimiz kişilerin içinde bir hal meydana gelmiş ve Resulullah’ın (s.a.v) kendileri hakkında: “Kur’an ehli, Allah’ın ehli ve has adamlarıdır” dediği kimseler zümresine girmişlerdir.

Not: Muhyiddin ibn. Arabi (k.s.) hazretlerinin kendi kaleminden yani çeşitli eserlerinde anlatmış olduğu hayatının, ilmi görüşlerinin derlemesiyle hazırlanan biyografisi, Yayınevimiz tarafından basılan “ Hatmu’l Kur’an / Kur’an Mührü ” adlı eserde mevcuttur.

Şeyhu’l Ekber’in Futuhat’ı Mekkiyye adlı eserinden Kur’an-i iman ile ilgili sözlerinden bazıları:

- “Allah’a ve Resulüne, Resulünün getirdiklerine, mücmel ve mufassal olarak, bize ulaşsın, ulaşmasın kesin bir şekilde iman ettik. Bu akideyi taklidi olarak anne ve babamdan aldım. Caizlik, helallik ve vaciplik ile ilgili olarak akli düşüncenin hükmü nedir, bilemezdim o zamanlar. Ben, buna dair imanıma dayalı olarak amel ettim. Ta ki nereden ve neden iman ettiğimi bilinceye kadar. Allah gözlerimi, basiretimi ve hayalimi açtı. Bu yüzden mesele benim için doğrudan müşahede düzeyine ulaştı. Taklide dayalı olarak tahayyül edilen ve vehmedilen hüküm de mevcuttu. Derken tabî olduğumun, yani Hz. Muhammed’in (s.a.v) değerini bildim. Bütün Nebileri müşahede ettim. İcmali olarak iman ettiklerimin tümüne muttali oldum. Nitekim görüp bizzat müşahede etmemden elde ettiğim ilim önceki imanımla çatışmadı. Bu yüzden ne söylüyor ve ne yapıyorsam Nebînin (s.a.v) sözüne dayanarak söylüyorum, yapıyorum, kendi ilmime, bizzat gözlemime ve müşahedeme dayanarak değil. İman ile gözlem arasında bir denge kurdum. İşte tabi olma bağlamında çok değerli bir tutumdur bu.”

MUHYİDDİN İBN. ARABİ (K.S.) HAKKINDA BİLGİ • 13

- “Söylediğim her şeyle ilgili olarak izlediğim yol şudur: Başkasını değil de bir lafzı bizzat kullanıyorsam, bunun nedeni delalet ettiği anlamdır. Bu yüzden benim maksadım itibariyle sözlerimde fazlalık, gereksiz söz yoktur. Biri sözlerimde fazlalık, gereksiz söz görüyorsa, bu benim kastımdan değil, onun yanlış algısından kaynaklanmaktadır.” - “Yazdığım hiçbir kitapta müelliflerin ve telifin gayesini gütmedim. Bilakis, Hak tealadan öyle ilhamlar gelirdi ki bazen beni yakacak kadar etkili olurlardı. Ben de onlardan mümkün olduğu kadarını kayıt altına almakla meşgul olurdum. Bu yüzden istemeyerek telifin maksadının da dışını çıktığım oluyor. Yazdıklarımdan bazısını rüyada veya keşifte Hakkın emretmesi üzerine kaleme aldım. ilahi ilka, rabbani ve ruhani ilham son erdi.” - “Yüce Allah, varlık âleminde yazılı olan her şeyi kalplere ilham yoluyla yazdırır. Çünkü âlem, yazılmış ilahi bir kitaptır.” - Allah’a yemin ederim ki, burada içime atılan ilahi imla, rabbani ilka veya ruhani üfleme olmayan tek bir harf dahi yazmış değilim. İş tamamen bundan ibarettir. Bununla beraber biz, şeriat koyan Resuller olmadığımız gibi teklif getiren Nebîler de değiliz. - Her kişinin Kur’an’da bir suresi vardır Allah’ın kitabında bana ait olan sure ise tenzil’ (Zümer)dir. Çünkü nüzul olunan şeyi yani ilahi kitab olan âlemin surelerini, ayetlerini OKUmak bana nasib oldu. Ben de her ayete ilişkin açıklamaları üç makam şeklinde tertip ettim: Birincisi, Celal makamı, sonra Cemal makamı, sonra İtidal makamı. Bu, kâmil Muhammedi varis açısından berzah hükmündedir ki burası Kemal makamıdır. Ayeti celal ve heybet makamında ele alıyor, hakkında konuşuyorum, ta ki en latif işaretlerle ve en güzel ibarelerle bu makama ulaşıncaya kadar… Sonra aynı ayeti bu sefer cemal makamında ele alıyor ve üzerinde konuşuyorum. Burası birinci makamın karşısındadır. Nihayet özellikle bu makam için nazil olmuş gibi sürdürüyorum açıklamaları. Sonra aynı ayeti kemal makamında, ilk iki veçhe benzemeyen bir sözle ele alıyorum. Bu makamda harflerin, kelimelerin, harake ve sükûnlardan ibaret olan küçük harflerin sırları hakkında konuşuyorum. Eğer bunlarda böyle sırlar varsa onları ele alıyorum, yoksa nispetleri, izafeleri ve işaret gibi unsurları ele alıyorum. Bu işlemi tamamlayınca, yanındaki ayeti ele alıyorum. Bu ayetlerden birinde bulunup da asıl olma özelliğine sahip kelimeyi şahit olarak değerlendiririm, ancak bunun da örnekleri azdır.”

14 • TEFSİRİ KEBİR / TE’VİLÂT

-“Meclislerimde ve tasniflerimde konuştuğumuz her şey, Kur’an’ın huzurundan ve hazinelerinden gelir. Bana Kur’an’ı anlamanın ve Kur’an’dan yardım almanın anahtarları verilmiştir. Bütün bunlar, Kur’an’ın dışına çıkmadığımız sürece geçerlidir. Kuşkusuz bu, bağışların en yücesidir. Ancak zevkine varan, menzilini nefsinden bir hal olarak müşahede eden ve Hakkın, sırrında kendisiyle konuştuğu kimse bunun değerini bilir. Çünkü Hak, vasıtaları kaldırmak suretiyle, sırrında kuluyla konuştuğu zaman, onun seninle konuşmasına, senin sözlerini anlaman da eşlik eder. Onun seninle konuşması, senin onu anlamanın aynı olur ve ondan geri kalmaz. Eğer senin anlaman, onun seninle konuşmasından geri kalırsa, bu, Allah’ın kelamı olmaz. Bunu kendi içinde hissetmeyen kimse, Allah’ın kullarıyla konuşmasına dair ilimden nasipsizdir.” - “Her okuyan Kur’an’ın nüzulünü hissetmez. Çünkü ruhu kendi tabiatıyla meşguldür. Kur’an, bu kimseye tabiat perdesinin gerisinde iner. Bu yüzden ondan lezzet almak suretiyle etkilenmez. Nitekim Resulullah (s.a.v) Kur’an okuyan bazı topluluklar hakkında şöyle buyurmuştur: “Onlar, Kur’an okurlar, ama Kur’an gırtlaklarından aşağıya inmez.” Bu Kur’an dillere inmektedir, kalplere değil. Yüce Allah, Kur’an’dan zevk almakla ilgili olarak şöyle buyurmuştur: “Onu Rûhu’lemin (Cebrail) senin kalbine indirmiştir.” (Şuara, 193) İşte, Kur’an’ın kendisine inmesinden dolayı, değeri ölçülemez, her türlü zevkin üstünde bir haz alan kimse budur. Kişi bu tadı, bu hazzı alınca, yeni ve eskimez Kur’an’ın üzerine indiği kimse olur. İki iniş arasında fark vardır. Kur’an, bir kişinin kalbine indiği zaman, anlamıyla iner. Kişi okuduğunu bilir, kendisinin dilinden olmasa da. Kur’an dışında bu lafızların anlamlarını, kendi dilinden olmadığı için bilmese de, okuduğunun anlamını bilir. Bir kimse Kur’an’ı tilavet ederken, Kur’an onun kalbine inerse, tilavet ettiğinin anlamını bilir. Kur’an’ın makamı ve menzili, yukarıda söylediğimiz gibi olursa, istediği her varlığı orada bulur. Mürid, istediği her şeyi Kur’an’da bulmadıkça mürid olamaz.” - “Kur’an ile insan-ı kâmil kardeştirler. İnsan-ı kâmil ise, Kur’an’ın bütün cihetleri ve nispetleriyle indiği kişiden başkası değildir. Kur’an’ın varislerinden olup insan-ı kamil olmayan kimselere gelince, Kur’an, onun omuzlarının arasına iner, gaipten göğsüne yerleşir. Kuşkusuz bu, eksiksiz bir verasettir. Kur’an olması hasebiyle Kur’an’la beraber olan kimse, cem birliğini ifade eden bir göze sahip olur. Ama cem edilmiş

MUHYİDDİN İBN. ARABİ (K.S.) HAKKINDA BİLGİ • 15

olması hasebiyle Kur’an’la beraber olan kimse için, Kur’an Furkan’a dönüşür. Böylece açığı gizliyi, haddi ve başlangıcı müşahede eder. Biz, bu Furkanî inişi tattığımız için, şu helaldir, şu haramdır, şu mubahtır dedik. Meşrepler çeşitlendi, mertebeler birbirinden ayrıldı ve ilahi isimlerle kevni eserler zahir oldu. Allah’ın kelamını sadece bir anlamla sınırlandırmak doğru değildir. Bilakis yüce Allah, Kur’an’ından nice latif sırları kullarının haline ve makamına uygun olarak velilerine açar. Allah ehline göre önemli olan, Kur’an’da yer alan kıssaların, örneklerin, hikmetlerin ve hükümlerin insan nefsine yönelik olarak anlaşılmasıdır. Çünkü dış âlemde (afakta) zuhur eden her şeyin bir benzeri iç âlemde (nefiste) de vardır. Örneğin Âdem ve İblis veya Musa ve Firavun kıssasını bilmenin ne faydası var, bütün bunlardan kaynaklanan bir ibret senin nefsinde müşahede edilmezse? Bu ilim dalında bütün yazdıklarımın gayesi, evrende zuhur eden şeylerin bilinmesi değildir. Bilakis, asıl gayem, gafillerin dikkatini insani ayn’da, âdemi şahısta mevcut olanlara çekmektir. Çünkü bir şekilde senin kurtuluşunla bir ilintisi yoksa zatının dışındaki şeyleri bilmenin sana bir faydası olmaz…” - “Allah ehline göre işaretler, uzağı gösterir veya gayrin hazır olduğunu bildirirler… Allah ehli açısından şekil ulemasından daha zor, daha meşakkatli bir mahlûk yoktur. Allah ehli, O’nun hizmetine hastırlar, ilahi bağış yoluyla O’nu bilirler. Allah, onlara sırlarını bahşetmiş, Kitabının anlamlarını ve hitabının işaretlerini anlatmıştır. Bu yüzden şekil uleması, Allah ehli açısından, Resullerin karşısındaki firavunlar gibidirler. Varlık âleminde iş, zikrettiğimiz gibi ezeli bilgi çerçevesinde gerçekleştiğine göre, bizim ashabımız işaretleri kullanmayı yeğlemişlerdir. Tıpkı Meryem’in (a.s) iftiracılara, inkârcılara karşı işaretlere başvurması gibi. Bu yüzden Allah ehli mutasavvıfların, önünden ve arkasından batılın bulaşmasına imkân bulunmayan Allah’ın kitabına ilişkin değerlendirmeleri işaretler şeklindedir. Aslında bu işaretler hakikatten, Allah kelamının anlamlarına ilişkin faydalı tefsirden ibarettir. Onlar bütün bunların yanı sıra bütün değerlendirmeleri, dil ehlinin bildiği gibi, genelliğini ikrar etmekle, nüzul sebebiyle irtibatını vurgulamakla birlikte kendi nefislerine döndürürler. Çünkü Kitap onların

16 • TEFSİRİ KEBİR / TE’VİLÂT

(dil ehlinin) lisanîyle inmiştir. Bu yüzden onlara göre yüce Allah, kitabında her iki boyutu da kuşatmıştır: “İnsanlara ufuklarda ve kendi nefislerinde ayetlerimizi göstereceğiz.” (Fussilet, 53) Yani dış âleme (afaka ve iç âleme (enfüse/kendi nefislerine) inen ayetleri göstereceğiz. Çünkü inen her ayetin iki yüzü vardır. Biri yüzünü kendi nefislerinde görürler, bir yüzünü de kendilerinin dışında görürler. Kendi nefislerinde gördüklerini işaret olarak isimlendirirler.” Bunlar Kur’an’ın bütün sureleridir Arzu ettiğim için isimlerini topladım Allah’ın kitabındaki her surede benim için bir pay vardır. Ama hayrın büyük kısmı Asr suresine aittir. Hiç kuşkusuz ölçüler tanzim edilmiş tartılardır Gölgeler üstünde kat kat gölgeler getirir onları Bulutlardan ve bulutların dışından. Görülür… İniş sırasında diplerinde durum. Her manayı ihtiva eder, ama izhar edemez Hitabet, şiir ve darb-ı meselden başkası onu. Bunun bir kısmı övülendir ve yüksektir Bir kısmı yerilendir ve alçaktır Biri, ağzımdan çıkanlardan dolayı çekişirse benimle, Bilsin ki, bütün insanlar bilmediklerine düşmandır. Rüyada Hak bana söyledi. Bu benim sözüm de değildir. Bir vakit kullarım içinde sana seslenirim Bir vakit makamımda sana münacat ederim Her iki halde de sen yanımdasın Koruma himayesinde ve zimmet içinde.

MUHYİDDİN İBN. ARABİ (K.S.) HAKKINDA BİLGİ • 17

Bir sevgilimiz var, tertemiz. Adını veremem O, ötelerin hayran kaldıkları sevgilidir. İsimler geldiğinde en başta “Allah” Zikirle O’nu tazim et ve “O Allah’dır” de. - “Avamın akidesi sağlamdır. Onlar, ledün ilmini mütalaa etmemiş olmalarına rağmen müslümandırlar. Çünkü sağlam fıtrat üzere kalmışlardır. Bu da Allah’ın varlığını bilmek, O’nu tanımak, Kur’an’ın zahirinde yer aldığı şekliyle O’nu tenzih etme ilmidir. Bu halleriyle onlar, tevile başvurmadıkları sürece doğru yoldadırlar. Ama içlerinden biri tevile yönelirse artık avamlık hükmünden çıkar, nazar ve tevil ehlinden bir gruba dâhil olur. Bu durumda ya isabet etmiş olur ya da şeriatın getirdiğinin zahiriyle çeliştiği oranda hata etmiş olur. Kur’an’da akıl sahibi için zengin bir bilgi kaynağı vardır, başkasına ihtiyacı olmaz. Müzmin hastalar için ilaç ve şifa vardır. Kur’an, kurtuluş yolunda yürümeye kararlı olan, yüksek derecelere çıkmaya rağbet eden, şüphe kaynağı olan şeylerden yüz çeviren kimseler için ikna edicidir. - Resulullah (s.a.v), Allah’ın zatı hakkında düşünmeyi nehyetmiştir. İnsanlar bu ölçüden gafildirler. Bu yüzden Allah’ın zatı hakkında düşünmeyen, düşünce yoluyla O’nun zatına dair hükümler vermeyen kimse yok gibidir. Bu hususta edepli bir tavır sergileyen kimse görmedim. Allah ehli olan küçük bir azınlık müstesna mutlaka bu meseleye dalmışlardır. Ama Allah ehli olanlar, Resulün (s.a.v) bu hususta getirdiğini dinlemişlerdir ve Allah’ın kendisini vasfettiği şekli olduğu gibi benimsemişlerdir ve bunun bilgisini O’na bırakmışlardır. Zat’ı tevile yeltenmemişlerdir. Ta ki yüce Allah, başka bir bildirme yoluyla buna dair bilgiyi kalplerine indirip anlamalarını sağlayıncaya kadar. Mesele Allah kaynaklıdır, açıklaması da O’na aittir. Bu yüzden O’nu O’nunla öğrenmişlerdir, kendi görüşleriyle değil.” - Hak tealayı, O’nun kendisini isimlendirdiğinden başka şekilde isimlendirmek doğru değildir. Sadece O’nun verdiği isimleri esas almak gerekir, tenzih ve teşbihi adeta cem eder biçimde arttırmaya da, tevile de yeltenmemek gerekir. Yüce Allah “O’nun benzeri hiçbir şey yoktur. O işitendir, görendir.” (Şura, 11) ayetinde buna işaret etmektedir. - “Yüce Allah şöyle buyurmuştur: “Eğer yerde ve gökte Allah’tan başka ilahlar bulunsaydı, yer ve gök, (bunların nizamı) kesinlikle bozulup gitmişti.” (Enbiya, 22) Bundan anlaşılıyor ki, ortada salah vardır,

18 • TEFSİRİ KEBİR / TE’VİLÂT

bu ise âlemin bekası ve varlığıdır. Bu da gösteriyor ki, eğer alemi var eden Bir olmasaydı, alemin varlığı gerçekleşmezdi. Bu, Hakkın (ahadiyetinin) tekliğinin evrendeki delilidir ve akli delil de buna uygun düşmektedir. Eğer bundan başka deliller bulunsaydı ve bunlar ilâhi tekliği daha etkili biçimde kanıtlar mahiyette olsalardı, Allah onlara yönelir ve varlığa getirirdi. Biz de evren delilini bilemediğimiz gibi bundan hareketle Hakka delil gösterme yolunu da bilemezdik. - “Yüce Allah’ın “Bil ki, Allah’tan başka ilâh yoktur.” (Muhammed, 19) ayetinde bize emrettiği tevhidden maksat ulûhiyet tevhididir. Yine şöyle buyurmuştur: “O’nun benzeri hiçbir şey yoktur.” (Şura, 11) Akıllı kimse, nefsini kendisi için gerekli olan şeylerle uğraştırır, ötesine geçmez. Çünkü insanın ömür süresi kısa ve nefesleri de sayılıdır. Geçen zaman bir daha geri gelmez. Bil ki, Allah, Tek İlâhtır. O’ndan başka ilâh yoktur. Bundan sonra da O’nun mahiyetine, kemiyetine ve keyfiyetine dalmaya kalkma. İman yolundan ayrılma. Allah’ın sana farz kıldığı şeylerle amel et. Sabah akşam Rabbini, O’nun senin için belirlediği zikirlerle an. Allah’tan korkup sakın. Eğer Hak teala, kendisini bilmeyi sana bahşederse, bu, yararlı nurdur ki, kalbin onunla hayat bulur, onun sayesinde fikirlerin ürettiği şüphe ve kararsızlık karanlıklarından kurtulursun. Bütün Resuller ve Nebiler, Resullerin takipçileri muttaki keşif ehli zatlar Allah ile ilgili ilimleri hususunda ihtilaf etmemişlerdir. Çünkü aynı kaynaktan gelen nurlardır. “Eğer o, Allah’tan başkası tarafından gelmiş olsaydı onda birçok tutarsızlık bulurlardı.” (Nisa, 82)… Akıllı olan kimse, şeriat karşısında boynu bükük durur, ona hizmet etmeye amade olur. Şeriatın Rabbiyle ilgili olarak O’ndan haber verdiği her şeyi kabul eder. Yüce Allah’ın kendisi ile ilgili olarak haber verdiği özellikler arasında eza görmek, öfkelenmek, kulunun tevbe etmesiyle sevinmek, genç adamın kadınlara meftun olmamasına şaşırmak, gülmek, gülümsemek, kullarının küfre sapmasından rahatsız olmak, şükretmelerinden ve imanlarından dolayı memnun olmak veya arşa istiva etmek ve dünya semasına inmek gibi… vasıflar yer alır. Her müslümanın bunlara iman etmesi gerekir. Bu noktada akıl, nasıl? ve niçin?…diye ortaya atılamaz. Aklın bu bağlamda görevi ; teslim olmak, kabul etmek ve tasdik etmektir. Nasılı, niçini bir noktadan sonra bırakmaktır. Bu meseleleri tevil etmeye kalkan akılların fuzuli bir işle uğraştıklarını idrak etmektir. Biz onları kendi halleriyle başbaşa bırakıyoruz ve bu tevillerde onlara katılmıyoruz.

MUHYİDDİN İBN. ARABİ (K.S.) HAKKINDA BİLGİ • 19

Çünkü bu, Allah’ın muradı mıdır, dolayısıyla bunlara dayanmamız mı gerekir? Yoksa Allah’ın muradı bu değil midir ve reddetmemiz mi gerekir? Bilmiyoruz. Bu yüzden biz teslim olma yolunu tuttuk. Bize bu hususta bir soru sorulduğu zaman “Biz Allah indinden gelenlere Allah’ın murat ettiği şekliyle iman ediyoruz. Biz, Resullerden gelenlere Resullerin murat ettiği şekliyle inanıyoruz. Biz, bu hususların tümüyle ilgili ilmi Allah’a bırakıyoruz ve Resullere bırakıyoruz.” şeklinde cevap veririz. Bu selefin yoludur. Allah, bizi onlara gerçek halefler kılsın. - Ey akidemi soran adam! Allah o kimsenin zannını güzel kılsın.. Ki bilmektedir. Allah’ın kendisinden başka ilah olmadığına şahitlik ettiğini. Allah, adaleti ayakta tutarak şu hususu açıklamıştır ki, kendisinden başka ilah yoktur. Melekler ve ilim sahipleri de şahiddir. - “Keşif ehli kimseler, bütün mezheplere, dinlere, milletlere ve Allah hakkında ileri sürülen görüşlere genel anlamda muttali olurlar ve bunlara ait hiçbir şey onların bilgilerinden gizli kalmaz.” - “Allah’ı bilen kamil alim, Allah katında kendisinin aleyhine herhangi bir hüccetin oluşmasından sakınan kimsedir. Bu tehlikeli sonuçtan kurtulmak isteyen kimse, şeriatın içerdiği emir ve yasaklara riayet etmeli, ötesine geçmemelidir. Ölümü her zaman aklında bulundurmalı, özellikle Kur’an’ın içerdiği zikirler aracılığıyla Allah’ı anmak haricinde her zaman suskunluğu yeğlemelidir. Böyle yapan kimse, bulunmadık hayır bırakmadığı gibi, kaçınmadık şer de bırakmamış olur ve nefsini tehlikelerden beri kılar. Ortada şeriata muhalif bir hakikat yoktur. Çünkü şeriat, hakikatlerden biridir. Dolayısıyla hakikat şeriattır.” Muhyiddin İbn. Arabi

20 • TEFSİRİ KEBİR / TE’VİLÂT

KUR’AN’A BAŞLAMA DUASI • 21

TEFSİRİ KEBİR

TE’VİLÂT TERCÜMESİ

Kur’an’a Başlama Duası

Euzubillahimineşşeytanirraciym Bismillahirrahmanirrahiym Neveytu kıraeten kur’an liridairrahman ve tenvirikuburi ehlil iman ve ruhi şemsi seyyidi’l enbiyai ve kameri’l mürseliyn seyyidina muhammedin aleyhisalevatürrahman ve tardişşeytan ve iskatizzunubi ve kabulittevbeti ve refidderecati ven’nnecati minennirani ve bekâilimâni ve likâirrahman birahmetike yâ erhamerrahîmiyn velhamdullahi rabbilalemiyn. Allahumme bilhakkı enzeltehu ve bilhakkı nezele. Allahumme azzim rağbeti fîhi vecalhu nuren libasari ve şifâen lisadrî, Allahumme zeyyin bihî lisanî ve cemil bihî vechî ve kavi bihî cesedî verzuknî tilâvetehû alâ taatike ânaelleyli ve etrafennehar’i vahşurnî meannebiyyi sallallahu ve selleme ve âlihi’l ahyar. Allahumme salli ala seyyidina Muhammedin ve Âlihi ve sahbihi ve sellim. Biadedi ma fi cemili Kur’âni harfen harfen ve biadedi külli harfen elfen elfen. El Fatiha Amin.

Not: Müslimde rivayet olunduğuna göre Rasullah (s.a.v.) efendimiz buyurmuştur ki. Kur’an okumaya başlarken bu dua okunduğu taktirde Allahu teala okunan bir harfe karşılık ellibin hasene (sevap) verir.

22 • TEFSİRİ KEBİR / TE’VİLÂT

BİSMİLLAHİRRAHMANİRRAHÎM • 23

BİSMİLLAHİRRAHMANİRRAHÎM Kelamının nazmını sıfatlarının mazharları, sıfatlarının belirtilerini zatının nurunun doğuşları kılan, Asfiyasının kalplerinin algılama yollarını; duymanın gerçekleşmesi için arındıran, Muttali oluşun kesin olarak tahakkuk etmesi için, evliyasının idrak merkezlerinin hissetme kaynaklarını berraklaştıran, Sevgi ışığını her tarafını aydınlatacak şekilde yansıtmak suretiyle sırlarını incelten, şeffaflaştıran, Ruhlarını, vechinin cemâlini müşahede edip, onda fena olma arzusuyla tutuşturan, sonra… Kelamını onlara ilka edip, sabah akşam onda sükunet bulmalarını sağlayan, bununla onları kendine yaklaştırıp, katında kurtuluşa ermelerini temin eden, Kelamının zahiriyle; nefislerini tezkiye eden, şarıl şarıl akan bir su gibi yapan, Kelamının batınıyla; kalblerine hakikat pınarından kana kana içirip, dalgaları üstü üste binmiş, engin bir deniz haline getiren Allah’a hamdolsun. Dalgıçlar, sırlarının incilerini çıkarmak için bu deryaya dalmak istediklerinde, su birden taşıp onları içine alır, suyun girdaplarında batarlar. Amma… Anlayış, kavrayış vadilerinde, dereler Onun feyzinden nasib olunan kapasiteye uygun kadarıyla aktılar, akıl cetvelleri, nehrinin sızıntısıyla taştı. Böylece vadiler, parlak cevherler ve incilerle sahillerde belirginleştiler. Dereler, göz alıcı çiçekler ve meyveler bitirdiler kıyılarda… Kalpler, akış sırasında kapasiteleri oranında ihtiyaçlarını karşıladılar. Akıllar ve etekler, sınırlarını taşmadan doldular. Nefisler, meyveleri ve nurları devşirmeye koyuldu, onları bulmanın şükrünü eda ederek ihtiyaçlarını giderdi.

24 • TEFSİRİ KEBİR / TE’VİLÂT

Sırlara gelince… Ayet çağrıları kulaklarına çalınınca, doğuverdiler. Oradan sıfat belirtilerine muttali oldular, onları görünce güzellikleri karşısında hayrete döndüler. Tecellileri zamanında; şaşıp kaldılar, dehşete kapıldılar . Dağıldılar, derken oradan ruh yükseldi. Onun ardından bir Cemal doğdu, Baki vechinin doğuşu gibi. Bu müşahede, onlar hakkında varlığın nefyi hükmünü verdi, ikrarı zorunlu kıldı. Kendisinden başka ilah olmayan, Tek ve kahredici güce sahip olan münezzehtir. Celalinin ve Cemalinin sıfatlarının süsleriyle, kelamında kullarına zatının ve kemalinin göz alıcılığının suretinde tecelli eden münezzehtir. Bu kelam ile konuşturduğu, Onu, kaynağı, menşei kıldığı, Ondan, Onun için ve Ona dönüşünü sağladığı “mübarek ağacı” Rasuluna, ilminin ve aziz kitabının mahzeni kıldığı Ehli beytinin ve din için sağlam bir korunak eylediği Ashabının üzerine sonsuz salat ve selam olsun. İmdi… Hayli uzun zamandan beri Kur’an okumayı ve ayetlerin anlamları üzerinde iman kuvvetleriyle düşünmeyi alışkanlık haline getirmiştim. Ayrıca virdleri de ara vermeden okumaktaydım.. Ancak göğsüm daralıyor, kalbimi tarifsiz bir sıkıntı basıyordu. Bütün bu okumalarıma, tefekkürlerime rağmen bir türlü kalbim açılmıyordu!.. Rabbim bu daralmayı ve sıkıntıyı benden uzaklaştırmıyordu… Derken… Kur’an’la ünsiyet kurdum, Ona ısındım, kasesinin tadına vardım, içtim. Birden nefsimin şad olduğunu, göğsümün açıldığını, aklımın genişlediğini, kalbimin ferahlayıp enginleştiğini, sırrımın uçsuz bucaksız hale geldiğini, vaktimin ve halimin güzelleştiğini ve ruhumun bu açılımlarla, fetihlerle sevinç içinde olduğunu fark ettim. Ruhum, akşam ve sabah şarabını (şaraben tahura) daima içmenin keyfi içinde idi.. Artık her ayetin altından önüme öyle anlamlar açılıyordu ki dilimin bu anlamları vasf edecek mecali yok. Bunları zaptedip, kaydedecek kudret bulunmaz ben de! Sonra, bunları neşredip yaymaya dayanacak kuvvet nerede?..! Derken, maksatların ve temennilerin ötesindeki anlamlarla beni besleyen haberi getirenin duyurusunu hatırladım. Doğru sözlü ümmi Nebi’nin - susan ve konuşan her varlığın en üstün salavatları üzerine olsun sözünü düşündüm…

BİSMİLLAHİRRAHMANİRRAHÎM • 25

“Kur’an’dan inzal olan her ayetin bir zahiri bir de batıni anlamı vardır. Her harfinin bir sınırı ve her sınırın bir başlangıcı vardır.” O zaman anladım ki zahiri anlam tefsir, batıni anlam da tevildir. Sınır ise; anlayışın, sözün manası ile ilgili olarak ulaşabildiği son noktadır. Başlangıç ise; bu anlamlarla ilgili olarak yükselip muttali olunan, her şeyi bilen, Melikin müşahedesidir. Nitekim öncü muhakkik İmam Cafer b. Muhammed es-Sadık’tan (a.s) şöyle rivayet edilir: “Kuşkusuz Allah, kelamında kullarına tecelli eder. Fakat siz Onu göremezsiniz.” Rivayet edilir ki, İmam Sadık (a.s) bir gün namaz kılarken bayılır, ayıldıktan sonra kendisine bunun sebebi sorulunca der ki: “Ayeti durmadan tekrarlıyordum, sonunda onu bizzat konuşandan dinledim.” Bunun üzerine ben, bazı vakitlerde bana bahşedilen batıni hakikatlerin sırlarını, doğuşların parıldayışlarının nurlarını değerlendirmeye, yorumlamaya karar verdim. Zahirle ve sınırlarla ilgili kısımları değil. Çünkü bunlar için belli bir sınır çizilmiştir. Nitekim bu konuyla ilgili olarak “Kur’anı kişisel görüşü doğrultusunda tefsir eden kişi küfre girer. Tevile gelince; onu terk etmek, bırakmak doğru olmaz. Çünkü tevil, dinleyenin süluk mertebelerinde zuhur eden hallerine ve vakitlerine ve derecelerinin farklılığına göre değişir. Kişi süluk makamlarında yükseldikçe, önüne yeni bir kapı açılır, yoğun, kesif bir anlama dair ince, latif açılıma muttali olur.” denilmiştir. Bunun üzerine bu sayfaları karalamaya başladım… Zihnimin el verdiği kadar, uyum gerçekleştiği oranda… Tefsir alanına girmeden, ifadenin kapasitesini aşan işaretlerin engin denizinin karanlıklarına dalmadan. Kur’anın nazmını ve tertibini gözettim. Tekrarlanan veya ifade tarzları benzeşen ayetleri her defasında yeniden ele almadım. Bana göre tevil kabul etmeyen veya tevile ihtiyacı olmayan ayetleri yorumlamadım. Ele aldığım ayetler bağlamında yorumun, tevilin son noktasına vardığımı iddia etmiyorum. Çünkü, anlam boyutları, benim anladıklarımla sınırlı değildir. Allah’ın ilmi de benim bildiklerimle kayıtlandırılamaz. Bununla beraber anlattığım şeyler hususunda benim açımdan tam bir anlamanın gerçekleştiğini söyleyemem. Aksine, kimi zaman ayetlerin anlam boyutlarıyla ilgili yazılanlardan algıladığım bir

26 • TEFSİRİ KEBİR / TE’VİLÂT

çok şeyin mahiyeti karşısında şaşırıp kaldım. Bunları, zahirlerini kast ederek zahir hükümlerle tevil etmek mümkün değildir. Bu yüzden çok azını tevil ettim. Ki; bunları anlamanın imkanı olduğu bilinsin ve zahirlerini aşabilen biri çıktığı zaman benzerleri için bunları delil olarak algılasın. Çünkü, bu gibi ayetlerin tevilinde bir takım zorluklarla karşılaşmak kaçınılmazdır. Zorlama yorumları terk etmek bir erdem göstergesidir. Benden başka biri daha güzel boyutlarla karşılaşabilir ve gönüllü olarak takip edilebilir. Çünkü, bu kullar arasında kendisi için kolaylık öngörülen kimselere kolay gelir. Allah’ın her kelimesinin altında nice kelimeleri gizlidir. Denizler tükenir de bunlar tükenmez. Böyle iken bunları sınırlandırmaya, saymaya imkan var mıdır? Ama biz zevk ve vecd ehline örnekler sunuyoruz ki Kur’an okudukları zaman bunlara göre tavır alsınlar. O zaman Allah’ın gizli ilminden hazır oldukları hususlar önlerine açılıverir, gaybının saklı hususları, donanımları elverdiği oranda kendilerine tecelli eder. Allah, keşif ve müşahede yolunda cehd edenlerin, zevk kaynaklarına özlem duyanların yol göstericisidir. Hakikatin kaynağı O’dur ve başarı O’nun elindedir. Vallahu yekulu’l hakka ve huve yehdi’ssebile. Allah, hakkı söyler ve O, doğru yola erişdirir. Abdullah Muhammed Muhyiddin İbn-i Arabi

FATİHA SURESİ • 27

FATİHA SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” Fatiha Suresi, Mekke’de inzal olmuştur. 7 ayettir. Bir şeyin ismi, o şeyin bilinmesinin, tanınmasının aracıdır. Allah’ın İsimleri’de (Esmau’l Husna) özellikleri itibariyle delalet eden nev’i suretlerdir. Allah’ın sıfatlarına ve zatına delalet etmek üzere kullanılırlar. Varlıklarıyla Allah’ın vechine, taayyun edişleriyle de Allah’ın birliğine delalet ederler. Çünkü isimler (esmalar), Allah’ın tanınmasına, bilinmesine aracılık eden zahir işaretlerdir. “Allah” lafzı, mutlak olarak ve olduğu gibi ilâhi zatın ismidir. Ki bu da zatın sıfatlarla muttasıf olması veya muttasıf olmaması itibariyle değildir. “Rahman”, herkese hikmetin gerektirdiği şekilde varlık ve kemal bahşeden demektir. Varlıkların varoluşlarının başında sahip oldukları kabiliyetler de bu ismin kapsamına girer. “Rahîm” ise, son itibariyle insan türüne özgü manevi kemali bahşeden anlamına gelir. Bu yüzden “Ey dünya ve ahiret Rahman’ı!” ve “Ey ahiret Rahim’i!” denilmiştir. Buna göre “Besmele”nin anlamı şöyledir: İlahi zatın ve bütün sıfatlarla birlikte azamet sahibi Hakk’ın mazharı, genel ve özel rahmeti kapsayan kâmil insaniyet suretiyle başlıyorum, okuyorum. Besmele; İsm-i Azam’dır / en büyük isimdir. Nitekim, Allah Rasulu (s.a.v) bu anlama şöyle işaret etmiştir: - “Bana bütün sözleri, anlamları kapsayan verildi ve ben üstün ahlakı tamamlamak üzere gönderildim.” Kelimeler, varlıkların hakikâti ve özüdür. Mevcudat Allah’ın kelimeleridir. Hepsi Kün! Ol! hükmünün eseridir. Nitekim, Hz. İsa’ya (a.s)da “Kelimullah O’nun (Allah’ın) Kelimesi” ismi verilmiştir. Kur’ân’da: “Meryemoğlu İsa yalnız Rasuldur ve kelimullah’dır (O’nun kelimesidir). Buyrulmuştur.

28 • TEFSİRİ KEBİR / TE’VİLÂT

Üstün ahlak ise, varlıkların fiillerinin kaynağı olan hallerinden ve özelliklerinden ibarettir ve bu da kapsayıcı insani oluşla sınırlıdır. Burada ince bir husus üzerinde durmak istiyoruz. Şöyle ki: Nebiyler (a.s) hece harflerini varlık mertebelerine karşılık olarak kullanmışlardır. İsa (a.s) ve Emiru’lmumînin Ali (keremallahu vechehu) zamanında, ayrıca bazı Sahabeler devrinde böyle bir kullanıma işaret eden metinler bulunmuştur. Bu yüzden “Varlıklar “Bismillah”ın “ba” sından zuhur etmiştir ” denilmiştir. Çünkü “Ba”, Allah’ın zatına işaret etmek maksadıyla konulan “ Elif ” harfinden sonraki harftir, dolayısıyla “ilk akla” delalet eder. İlk akıl ise, Allah’ın yarattığı ilk varlıktır ve ona şöyle hitap etmiştir: “Bana senden daha sevimli, benim katımda senden daha saygın bir varlık yaratmış değilim. Seninle verir, seninle alırım. Seninle ödüllendirir ve seninle cezalandırırım.” Telaffuz edilirken “Besmele” yirmi sekiz harften ibarettir. Yazılırken yirmi dokuz harften oluşur. Kelimelere bölündüğü zaman, yirmi iki harfe bölünür. On sekiz harf, on sekiz bin âlem olarak ifade edilen varlıklara işarettir. Çünkü “Elif”, geri kalan tüm sayı mertebelerini kapsayan tam sayıdır. Dolayısıyla üstünde başka sayı bulunmayan ana mertebedir. Ceberut âlemi, Melekut âlemi, Arş, Kürsü, Yedi gök, Dört unsur ve her biri kendi içinde cüzlere bölünen üç mevalid gibi ana âlemler onunla ifade edilir. On dokuz ile de bu âlemlerle birlikte insanlık âlemine işaret edilir. Çünkü insan, hayvanlar âlemine dahil olsa da şerefi, her şeyi kapsayıcı olması, varlığı sınırlandırması itibariyle kendine has özellikleri bulunan başka bir âlem ve başlı başına bir türdür. Kendisi itibariyle bir burhandır, tıpkı melekler içinde Cebrail’in özel bir konuma sahip olması gibi. Nitekim, yüce Allah “Melekleri ve… Cebrail…” (Bakara, 98) buyurarak onun bu farklı konumuna işaret etmiştir. “Besmele” kelimelere bölündüğü zaman ortaya çıkan örtülü üç elifle birlikte harf sayısı yirmi ikiye tamamlanır. Bunlar da zat, sıfatlar ve fiiller itibariyle İlahi Hak âlemine işaret ederler. Ki bunlar, ayrışma sırasında üç âlem, hakikâtte ise Tek âlemdir. Üç elif’in yazıda yer alması. Bu âlemlerin büyük insani mazhara zuhur edişlerine ve ilahi âlemin örtülü oluşuna işarettir.

FATİHA SURESİ • 29

Resulullah’a (s.a.v) “Besmele”nin “ba” sının “elif”i nereye gitti? diye sorulmuş o da “Şeytan çaldı” cevabını vermiştir ve “Besmele”nin “ba”sının “elif”ine bedel olarak “ba”nın uzatılmasını emretmiştir. Bu, ilahi uluhiyetin yaygın rahmet suretinde gizlendiğine ve ancak ehlinin bileceği şekilde insani surette zuhur ettiğine yönelik bir işarettir. Bu yüzden kullanımda “nekre”dir. Hadiste, yüce Allah’ın Adem’i kendi suretinde yarattığı belirtilir. Çünkü zat, sıfatlarla, sıfatlar fiillerle, fiiller oluş ve eserlerle örtülüdür. Oluşların kalkmasıyla fiillerin tecellisine mazhar olan tevekkül eder. Fiil perdesinin kalkmasıyla sıfatların tecellisine mazhar olan razı olur, teslimiyet gösterir. Sıfat perdelerinin açılmasıyla zatın tecellisine mazhar olan da vahdette fena bulur. Artık ne yaparsa yapsın, ne okursa okusun mutlak muvahhit olur. “Rahman Rahim olan Allah’ın adıyla…” O halde fiiller tevhidi sıfatlar tevhidinden öncedir. O da zat tevhidinden önce gelir. Rasulullah (s.a.v) secdede söylediği şu dua ile bu üç tevhid mertebesine işaret etmiştir: - “Azabından affına sığınırım. Gazabından rızana sığınırım. Senden sana sığınırım.” Kur’an sırlarını bilen Ariflere göre, her surenin başındaki Besmele, o surenin bütün sırlarını barındırır. Bir anlam da o Besmele başında bulunduğu surenin yani ev’in (beyt’in) kapısı hükmündedir. Zira anlamlar Besmele ile açılmaktadır. Çünkü Fatihanın ilk ayeti Besmele’dir. Fatihanın anlamı: Açış yapan, açan manasına gelmektedir. Bu beyt herkese (ev) açılmaz. Bana açıldı ve içine girdim. İçinde olanları öğrendim. Bu beyt, bu kitabın kapsadığı bu menzillerin tümünün içinde bulunan hazinelerin bütün anahtarlarını barındırır. Çok yüce ilimler ihtiva etmektedir. Bunu bilen Arif, kâinatın Ondan mevcut olduğunu tahakkuk eder. Allah ile konuşan Arif için Besmele, Hak teala için “Kün = Ol” sözü mesabesindedir. “İhlâs” suresi evinin kapısının olmayışına, içine girilmediğine gelince, çünkü bu sure sadece tenzih “zât” isimlerini ihtiva eder. Bu isimlerle ahlaklanmanın da imkânı yoktur. Besmele sütununu meshetmekse, Rahim ismiyle ahlaklanmadan ibarettir. 2-Hamd, âlemlerin rabbi Allah’a mahsustur. 3-O, Rahmandır ve Rahimdir.

30 • TEFSİRİ KEBİR / TE’VİLÂT

4-Din gününün sahibidir. “Hamd….mahsustur.” Fiil ve sözle hamd; kemalatın zuhuru ve eşyanın gayelerinin hasıl olması demektir. Çünkü hamd; giriş mahiyetinde bir senadır ve eşyanın mevlasının hakkettiği parlak bir övgüdür. Çünkü bütün varlıklar özellikleri ve hasletleriyle, varoluş gayelerine yönelik oluşlarıyla, kemalatını kuvveden fiile çıkarışlarıyla Allah’ı tesbih etmekte, O’na hamdetmektedirler. Nitekim yüce Allah şöyle buyurmuştur: “O’nu övgü ile tesbih etmeyen hiçbir şey yoktur.” (İsra, 44) Varlıkların Allah’ı tesbih etmeleri; O’nu ortaklardan, noksan sıfatlardan ve acizlikten tenzih etmeleri ve kendi varlıklarını sırf O’na isnat etmeleri, O’nun birliğine ve kudretine delalet etmeleri şeklindedir. “Âlemlerin rabbi Allah’a…” Varlıkların Allah’ı hamd etmeleri ise; varoluşlarına terettüp eden kemalatı göstermeleri, celal ve cemal sıfatlarına mazhar olmaları şeklindedir. Burada övgü, Allah’ın zatına özgü kılınmıştır, çünkü O’nun zatı her şeyin başlangıcıdır, her şey üzerinde koruyucu ve tedbir edici konumundadır. Bu da âlemlerin Rabbi olmanın anlamıdır. Yani Allah’ın bilinmesini sağlayan her âlemin Rabbidir. Tıpkı mührün mühür sahibini, kalıbın da kalıp sahibini tanıtması, bilinmesini sağlaması gibi. “Âlemin” kelimesi cem-i salimdir. Zira ilim anlamını da içermektedir. Ya da çoğunluk itibariyle bu kalıp esas alınmıştır. Genel ve özel hayrı, yani sağlık ve rızık gibi zahiri nimetleri, irfan ve ilim gibi batıni nimetleri bahşetmesine karşılık; Din Günü bütün eşyaya malik olması anlamında ve gerçek Mabud’dan başka ceza verecek kimsenin bulunmaması hakikâtinden dolayı her şeyin nihayeti, dolayısıyla ceza vakti bütün mülkün O’nda son bulması; kişi züht aracılığıyla fani nimetlerden soyutlandığı, kendi fiillerinden sıyrılıp ilahi fiillerin tecellisine mazhar olduğu, mahv zamanı kendi sıfatlarının yerine O’nun sıfatlarını koyduğu, O’nun zatıyla beka bulduğu ve fena bulması nedeniyle gerçek varlık bağışına muhatap olduğu zaman, fani nimetlere karşılık baki nimetleri sevap (ceza / mükafat) olarak vermesi itibariyle mutlak hamd, mahiyetiyle birlikte, ezeli ve ebedi olarak, bizzat hakketmesi nedeniyle Allah’a hastır. Başta ve sonda, bu iki kavram arasında, cem makamında ve tafsil dillerinde bütün hamd O’na özgüdür. O, tafsili olarak da cem olarak da hamdedendir, hamdedilendir. Başlangıç ve son olarak abiddir, mabuddur.

FATİHA SURESİ • 31

Kelamında kullarına sıfatlarıyla tecelli ettiği için, kullar O’nu azameti ve parlaklığıyla, kudretinin ve celalinin kemaliyle müşahede ettiler. İbadeti sırf O’na özgü kılmak, yardımı yalnızca O’ndan dilemek suretiyle söz ve fiil olarak O’na hitap ettiler. Çünkü O’ndan başka Mabud görmediler ve çünkü O’nun dışında hiç kimse bir yerden güç ve kudret edinemez. Eğer kendilerinin daima ilahi huzurda olduklarının bilincinde olurlarsa, bütün hareketleri ve duruşları O’nunla O’nun için ibadet mahiyetine bürünür. Her yönde her yüzde O’nun cemalini müşahede ettikleri için daima salât’da (namazda) ve sevgi lisanıyla dua halinde olurlar. 5-Ancak sana kulluk ederiz ve yalnız senden yardım dileriz. 6-Bize doğru yolu göster. 7-Kendilerine lütuf ve ikramda bulunduğun kimselerin yolunu; gazaba uğramışların ve sapmışların yolunu değil! “Ancak sana kulluk ederiz ve yalnız senden yardım dileriz.” Hidayet üzere sebat ver bize. Bizi birlik yolunda istikamette kalıcı kıl. Bu yol, rahmet kapsamındaki özel nimete, yani irfan ve sevgiye, zati ve hakkaniyet hidayetine mazhar olmuş Nebîlerin, şehitlerin, sıddıkların ve evliyanın yoludur. Onlar, Allah’ı ilk, son, zahir ve batın “Huve’l evvelu ve’l ahuru ve’z-zahiru ve’l-batın” olarak müşahede ettiler ve baki vechin fani gölgenin varlığına bir kerelik doğuşu esnasında şuhud içinde kayboldular. “Gazaba uğramışların yolunu değil.” Varlığın zahirine takılıp kalan, rahmani nimet, cismani bağış ve maddi zevkle perdelendikleri için ruhani hakikâtleri, kalbi nimetleri ve akli zevkten yoksun bırakılan yahudiler gibi toplulukların yolunu değil. Onlar, zahiri nimetlere, cennetlere, hurilere ve cennet köşklerine davet ettikleri için gazaba uğradılar. Gazap kovulmayı ve uzaklığı gerektirir. Kuşkusuz, zahiri nimetlere takılıp kalmaktan ibaret zülmani perde, uzaklığın en son noktasıdır. “Sapmışların dalalette bulunanların” yolunu değil.” Nurani perdelerden ibaret batıni nimetlere takılıp kalan, dolayısıyla rahimi nimetlerle perdelenip rahmani hikmetlerden yoksun olan, Hakk’ın zahirliğinden gafil bulunan, bu yüzden doğru yolu yitiren ve bunun neticesinde sevgilinin cemalini her şeyde müşahede etmekten mahrum olan Hıristiyanlar gibi toplulukların yolunu değil. Çünkü onlar batına, kutsi âlemlerin nurlarına çağırdılar.

32 • TEFSİRİ KEBİR / TE’VİLÂT

Buna karşılık muvahhid Muhammedîlerin çağrısı bütüne, zatın cemalinin muhabbeti ile sıfatların güzelliğini cem etmeye yöneliktir. Nitekim, birçok ayette şöyle buyrulmuştur: Rabbinizin bağışına takva sahipleri için hazırlanmış cennete koşun. (Al-i İmran, 133) Allah’dan korkun ve Rasulu’na inanın ki O, size rahmetinden iki kat versin ve size ışığında yürüyeceğiniz bir nur lütfetsin. (Hadid, 28) Allah’a ibadet edin ve O’na hiçbir şeyi ortak koşmayın. (Nisa, 36)… Böylece Muhammedî muvahhidler, bu üç çağrıya da icabet etmişlerdir. Nitekim, onlar hakkında şöyle denilmiştir: O’nun rahmetini umarlar ve azabından korkarlar. (İsra, 57) Ey Rabbimiz! Nurumuzu bizim için tamamla. (Tahrim, 8) Rabbimiz Allah’dır, deyip sonra da dosdoğru yaşayanlar…” (Ahkaf 13) Yüce Allah’ın haber verdiğine göre bütün bunlara karşılık olarak sevaplarını almışlardır: “Onların rableri katındaki mükâfatları, adn cennetleridir.” (Beyine,8) “Onların mükâfatları ve nurları vardır.” (Hadid, 19) Nereye dönerseniz Allah’ın vechi oradadır. (Bakara, 115) Güzel davrananlara daha güzel karşılık, bir de fazlası vardır. (Yunus, 26) “Her şeyin hazineleri yalnız bizim yanımızdadır. Biz onu ancak belli bir ölçüyle indiririz.” (Hicr, 21) Vallahu yekulu’l hakka ve huve yehdi’ssebile. Allah, hakkı söyler ve O, doğru yola erişdirir.

BAKARA SURESİ • 33

BAKARA SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Elif. Lam. Mîm. 2-O Kitab… Bakara suresi, Medine’de inzal olmuştur. Sadece 281. ayeti Mekke’de Veda haccında inzal olmuştur. 286 ayettir. “Elif. Lam. Mîm.” Surenin başındaki bu üç harf ile bütün olarak varlığa işaret ediliyor. Çünkü “Elif”, daha önce değindiğimiz gibi ilk varlık olan zata işarettir. “Lam”, Cebrail olarak adlandırılan faal akla işarettir. Faal akıl, ara varlıktır; varlığın başından feyiz alır, varlığın sonuna feyiz verir. “Mîm” ise, varlığın sonunu temsil eden Hz. Muhammed’e işaret eder. “O Kitab…” Daire onunla tamamlanır ve başı ile birleşir. Bu yüzden Hz. Muhammed (s.a.v.), Hatemdir, mühürdür, sondur. Nitekim Hz. Muhammed (s.a.v) şöyle buyurmuştur: “Zaman döndü dolaştı, yüce Allah’ın semaları ve arzı yarattığı ilk güne ulaştı.” Selef alimlerinden birinin şöyle dediği rivayet edilir: “Lam” harfi, iki “Elif”ten mürekkeptir.” Yani “Lam”, ilim sıfatı ile birlikte zat’ın karşılığı olarak vazedilmiştir. İlim sıfatı ve zat, daha önce işaret ettiğimiz üç ilahi âlemin ikisini temsil ederler. Dolayısıyla Allah’ın isimlerinden biridir. Çünkü her isim herhangi bir sıfatla birlikte zattan ibarettir. “Mîm” ise, bütün sıfatlarla ve fiillerle birlikte zata işarettir. Fiiller aracılığıyla zat, ism-i azam olan Muhammedi surette kendini perdeler ve ancak bilenler bunu anlayabilirler. Zatın sureti olan “mîm”de nasıl gizlendiğini görmüyor musunuz? Çünkü “Mîm” harfinin yapısında “Miym” “ya” harfi vardır; “ya” harfinde ise “elif” bulunur.

34 • TEFSİRİ KEBİR / TE’VİLÂT

Hece harflerinin vazedilmesinin altındaki sır ise, her harfin içinde mutlaka “elif” harfinin bulunmasıdır. Aşağıdaki değerlendirmeyi yapanların bu yaklaşımı bizim açıklamamıza yakın bir mahiyettedir. Diyorlar ki: “Bunun anlamı: her şeyi bilen ve hikmet sahibi olan Allah’a yemindir. Çünkü Cebrail, ilim sıfatının mazharıdır, dolayısıyla “Alim” ismidir. Muhammed ise hikmetin mazharıdır ve Allah’ın “Hakim” ismidir.” Buradan hareketle “Allah’ın isimlerinden her birinin altında O’nun sonsuz isimleri vardır.” diyenlerin bu sözlerini daha açık bir şekilde anlayabiliyoruz. İlim, sebepler ve müsebbepler âlemi olan hikmet âleminde fiile eşlik etmediği, dolayısıyla hikmete dönüşmediği sürece tamamlanmaz, kemale ermez. Bu yüzden İslam da sırf “La ilahe illallah” (Allah’dan başka ilah yoktur) demekle hasıl olmaz; islam’ın hasıl olması için “ La ilahe illallah”ın “Muhammedur’rasulullah ” (Muhammed Allah’ın rasulu’dur) ifadesiyle birlikte olması şarttır. Buna göre ayetin anlamı şöyledir: Eliyf. Lam. Miym. O vaat edilen Kitab… Yani “Kitabu’l cifr” (Cifir kitabı) ve “Kitabu’l camia” (her şeyi kapsayan) ve ahir zamanda Mehdi’nin yanında olacağı vaat edilen o kitabı, Ondan başkası hakiki anlamda okuyamaz. Cifir, Akl-ı kül denilen Kaza levhidir. El-Camia ise, Nefs-i kül denilen Kader levhidir. Dolayısıyla Cifir ve Camia Kitabının anlamı, olanı ve olacakları ihtiva eden iki kitab’dır. Bakara suresi ve Neml suresi demek gibi. “Onda asla şüphe yoktur. O, muttakiler için bir yol göstericidir.” Hakikâtte O’nun Hak olduğunda şüphe yoktur. Ya da ifadenin orijinalinin başında “söyleme/kavl” fiilini takdir ettiğimizde, Onun Hak ile beraber olduğunda şüphe yoktur, anlamını elde ederiz. Hak da bütün olarak tüm varlıktır. Çünkü O, nebilerin, resullerin lisanında vaat edilen ve Kitaplarında geleceği yazılan O Kitabın açıklayıcısıdır. Nitekim İsa (a.s) şöyle demiştir: “Biz size tenzili (indirilmiş vahyi) getiriyoruz, tevili ise ahir zamanda Mehdi getirecektir.” “O Kitab…” ifadesi delalet ettiği için, yeminin cevabı hazfedilmiştir. Kur’an’ın bir çok yerinde yeminin cevabının hazfedildiğinin örnekleri vardır. “Güneşe andolsun…” (Şems, 1) “Söküp çıkaranlara andolsun.” (Naziat, 1) ayetlerinde olduğu gibi. Yani, Tevrat ve İncil’de Muhammed’le beraber olacağı vaat edilen Kitabı biz indiriyoruz. Bu ifade hazfedilmiştir, çünkü “O Kitab..” ifadesi buna delalet etmektedir. Yani önceki ilmin kapsamında bilinen ve Tevrat ve İncil’de vaat edilen O Kitab, içine şüphenin karışmasına imkan olmayacak şekilde Hakk’dır.

BAKARA SURESİ • 35

“Muttakiler için bir yol göstericidir.” Rezilliklerden, alçaklıklardan, içindeki hakkı kabul etmeye engel olan perdelerden sakınanlar için bir yol göstericidir. Bil ki, insanlar akıbet açısından yedi gruba ayrılırlar. Çünkü insanlar ya “said” mutludurlar ya da “şaki” bedbaht. Yüce Allah şöyle buyurmuştur: “Onlardan kimi bedbahttır, kimi mutlu.” (Hud, 105) Bedbahtlar sol ehlidir (ashab-ı şimal), mutlular ise sağ ehlidir (ashab-ı yemin). Ya da öne geçen mukarrebler (yakınlaştırılmışlar)dır. Yüce Allah şöyle buyuruyor: “Ve sizler üç sınıf olduğunuz zaman.” (Vakıa, 7) Sol ehli (ashab-ı şimal) olanlar, ya kendileri hakkında azap sözü hak olan zulmet ve külli hicap ehli ezelden beri kalpleri mühürlenmiş kimselerdir, ki yüce Allah onlar hakkında şöyle buyurmuştur: “Andolsun, biz cinler ve insanlardan birçoğunu cehennem için yaratmışızdır.” (Araf, 179) Bir kutsi hadiste de şöyle buyurmuştur: “Onları cehennem için yarattım ve buna aldırmam.” Ya da münafıklardır. Aslında münafıklar, fıtrat ve yaratılışları itibariyle nurlanmaya elverişlidirler. Ancak, rezillikler edinmekten, günahlar işlemekten, hayvani ve yırtıcı fiilleri gerçekleştirmekten, şeytani hileler peşinde koşmaktan kaynaklanan kir ve tortularla kalpleri perdelenmiştir. Bunun neticesinde de fasıklık karakteri ve zulmani melekeler nefislerinde kök salmıştır. Ters yüz olmuşlardır. Bu yüzden en şiddetli azap onlar içindir ve ilk gruba göre halleri çok daha kötü olur. Çünkü, yaratılıştan kaynaklanan kapasitelerinin kalıntısı ile pratikteki halleri birbiriyle çelişmektedir. Diğer iki grup ise, dünya ehli ve sağ ehlidir (ashab-ı yemin). İman edip cennet için salih amel işleyen, cenneti uman ve ona razı olan fazilet ve sevap ehline gelince, derecelerine göre yaptıklarını karşılarında hazır bulurlar. Bunların her birinin, amellerine göre belirginleşen dereceleri vardır. Bunlardan kimisi rahmet ehlidir; nefislerinin selameti ve kalplerinin saflığı üzere kalırlar ve rablerinin bir lûtfu olarak kapasitelerine göre cennetteki derecelere kavuşurlar. Bu kavuşma amellerinin mirası olan kemallerine göre değildir. Yani amellerinin karşılığı olarak değildir ilahi lütuftur.

36 • TEFSİRİ KEBİR / TE’VİLÂT

Bir salih, bir de kötü amel işleyen, durumları karışık olan afv ehline gelince, onlar da iki kısma ayrılırlar: Bunların bir kısmı, daha baştan itibaren afvedilirler; inançları kuvvetli ve az kötülük işlemelerinden dolayı kötülük karakteri nefislerine yerleşmediği için ya da işledikleri kötülüklerden tevbe ettikleri için. Yüce Allah, bunların kötülüklerini iyiliklere çevirir. Bir kısmı ise, bir müddet azap görürler. Bu azap da günahların onların içinde kökleşmişliği oranında belirlenir. Nihayet, işledikleri günahların kir ve tortularından arınıp kurtuluncaya kadar azap devam eder. Bunlara adalet ve ceza ehli de denir. Bunlardan zulmedenlere, işledikleri kötülüklerin cezası isabet edecektir, ancak sonunda, rahmet onları kapsar. Üçüncü grup ise, ahiret ehlidir. Önde olanlar (sabikun) da, ya sevendirler ya da sevilen. Sevenler, Allah yolunda hakkıyla cihad ettikleri, O’na içtenlikle, gönülden döndükleri için, Allah’ın, kendi yoluna ilettiği kimselerdir. Sevilenler ise, ezeli inayete, ilgiye mazhar olanlardır. Allah, onları seçmiş ve dosdoğru yola (sırat-ı müstakim) iletmiştir. Her iki grup da Allah ehlidir. O halde Kur’an, ilk grubu oluşturan bedbahtlar için yol gösterici değildir; çünkü istidatları olmadığı için Kur’an’ın yol göstericiliğini kabul edecek durumda değildirler. İkinci grup (münafıklar) için de yol gösterici değildir; onlar da istidatlarını yok ettikleri, sildikleri, bozuk akideleriyle bütünüyle bastırdıkları için. İşte bu gruplar cehennemde ebedi kalacak kimselerdir. Ancak Allah’ın diledikleri başka. Dolayısıyla, Kur’an’ın hidayeti, yol göstericiliği son beş grup için geçerlidir. Muttakilerin niteliği bunların tümünü içine alır. Sevilen, Allah için süluk etmesinin sonucu gerçekleşen cezb ve vusul halinden sonra Kitab’ın yol göstericiliğine muhtaçtır. Çünkü yüce Allah (c.c.) Habibine şöyle diyor: “Biz onu senin kalbine iyice yerleştirmek için böyle yaptık.” (Furkan, 32) Seven ise, Allah’a ve Allah için süluk ettiğinden hem cezb ve vusul’dan önce hem de sonra Kitab’ın yol göstericiliğine muhtaçtır. Buna göre muttakiler şunlardır: İstidat sahibi olup orijinal fıtratları üzere kalan, kalpleri berrak, nefisleri arı ve fıtri nurları baki olduğu ve Allah’a verdikleri sözü bozmadıkları için şirk ve şüphe kirinden ve tortusundan uzak kalan kimselerdir. Takvanın bu türü imandan önce gelir. İnşallah ileride değineceğimiz gibi, takvanın imandan sonra gelen türleri de vardır.

BAKARA SURESİ • 37

3-Onlar gayba inanırlar, salât ederler. “Onlar gayba inanırlar, salât ederler.” Yani kendileri açısından gayp olana taklidi ya da ilme dayalı tahkiki iman şeklinde inanırlar. Çünkü iman, taklidi ve tahkiki olmak üzere iki kısma ayrılır. Tahkiki iman da iki kısma ayrılır: Delile dayanan ve keşfe dayanan. Her ikisi de ya ilmin ve gaybın sınırına bağlıdır ya da değildir. Birincisi, “ilmel yakin” denilen kesin kani oluştur. İkincisi ise, ya aynidir, yani “ayne’l yakin” denilen müşahededir. Ya da Hak’tandır. Bu ise “hakka’l yakin” denilen zati şuhuttur. Son iki kısım, gayba imanın kapsamına girmez. Gayba iman; tezkiye, yani kalbi, kalıcı mutluluklara nail olmaktan alıkoyan bedensel harici mutluluklara meyletmekten arındırmak gibi kalbi ameller gerektirir. Çünkü mutluluk üç kısımdır: Kalbi mutluluk, bedensel mutluluk ve bedeni hariçten çevreleyen mutluluk. Kalbi mutluluk; irfan, hikmet, ilmi, ameli ve ahlaki kemalattan ibarettir. Bedensel mutluluk; sağlık, güç, cismani lezzetler ve tabii şehvetlerdir. Bedeni hariçten çevreleyen mutluluk ise, mal ve maddi sebeplerdir. Nitekim Emirülmüminin (a.s) şöyle buyurmuştur: “Haberiniz olsun; malın çokluğu da bir nimettir. Malın çokluğundan daha iyi olanı ise kalbi güçlendiren beden sağlığıdır.” İstenen, matlub mutluluğa nail olmak için zühd ve ibadetle ilk ikisinden sakınmak gerekir. Salât etmek yani namaz kılmak ise, bedenin rahatını terk etmek, vücuttaki organları yormak demektir. Bu yüzden namaz, ibadetlerin anasıdır. O var oldu mu kişi diğer ibadetlerden geri kalmaz. Çünkü “salat / namaz, hayasızlıktan ve kötülükten alıkoyar.” (Ankebut, 45) Namaz, beden ve nefis için bir yüktür. Her ikisine de ağır bir meşakkat gibi gelir. Mal infak etmek de, nefse hoş gelen harici mutluluktan yüz çevirmektir ve buna züht denir. İnfak, kimi zaman insan nefsine canını vermekten daha ağır gelir. Çünkü cimrilik nefsin ayrılmaz bir özelliğidir. Bu yüzden yüce Allah, mal dağıtmak hususunda zorunlu olan (zekat gibi) miktarla yetinmeyip şöyle buyurmuştur: “Kendilerine verdiğimiz mallardan Allah yolunda harcarlar.” 4-Yine onlar, sana indirilene ve senden önce indirilene iman ederler; ahiret gününe de kesinkes inanırlar. 5-İşte onlar, Rablerinden gelen bir hidayet üzeredirler ve kurtuluşa erenler de ancak onlardır.

38 • TEFSİRİ KEBİR / TE’VİLÂT

“Kendilerine verdiğimiz mallardan infak ederler.” Kalpleri cömertlik ve eli açıklık yoluyla ihtiyaç fazlası malları terk etmeyi alışkanlık haline getirsin diye. İhtiyaç fazlası malların harcanması da zorunluluğu olmayan yemek yedirme, hibe etme ve sadaka verme şeklinde olur. Böylece nefsin cimriliğinden kurtulmuş olurlar. İhtiyaç fazlası malın infak edilmesi, ifadenin orijinalinde bütünden parça (baziyet) anlamını içeren “min” harfi cerrinin kullanılması suretiyle “bir kısım” olmakla kayıtlandırılmıştır. Bu da mal harcanırken savurganlığın veya zaruri ihtiyaçlar için gerekli olan kısmın düşüncesizce dağıtılması durumuna düşülmesini engellemek içindir. Böylece cömertliğin ölçüsüz ve aşırı olanı haram kılınıyor ki, bu Allah’ın ahlakıyla ahlaklanma kapsamına giren bir uyarıdır. “Yine onlar, sana indirilene ve senden önce indirilene iman ederler.” Burada kastedilen iman, tahkiki imandır ki, kalbi amelleri gerektiren üç kısım imanı da kapsar. Bu kalbin bezenmesidir. Yani ilahi kitaplarda indirilen hüküm ve irfanı, yeniden diriliş hallerine ve ahiret hadiselerin taalluk eden bilgileri, kutsi ilim hakikâtlerini özümsemesidir. Bu yüzden “ahiret gününe de kesinkes inanırlar.” Ahiret ehli, tezkiye sınırını aşmadıkları için henüz onun bir sonucu ve mirası konumunda olan bezenme makamına ulaşmayan kimselerdir. Çünkü Allah Rasulu (s.a.v) şöyle buyurmuştur: “Kim bildiğiyle amel ederse, Allah onu bilmediği ilimleri bilmeye varis kılar.” Allah ehli olanlar ise, kesin inanca sahiptirler ve bu özelliklerin tümü onlarda toplanmıştır. Bu yüzden Rablerinden bir hidayet üzeredirler. Rablerinin bu hidayeti onları ya kendisine ya da yurduna, yani Daru’s selama (cennet), fazilete, sevap ve lütfa iletir. Onlar başka değil, sadece kurtuluş ehlidirler; bir cezadan veya bir perdeden dolayı. Bu yüzden “işte onlar..” şeklinde bir ifade kullanılmıştır. Yani arınma ve bezenme gibi sözü edilen sıfatlara sahip olanlar “Rablerinden gelen bir hidayet üzeredirler ve kurtuluşa erenler de ancak onlardır.” Kurtuluşa ermeleri, Rablerinden gelen bir hidayet üzere olmalarından kaynaklanıyor. Buna göre ilk “iman edenler” ifadesi gramatik açıdan müpteda, ikinci “iman edenler” ifadesi ona matuf, “işte onlar..” ifadesi de müptedanın haberidir. Eğer “muttakiler” ifadesinin sıfatı kabul edilse, bu takdirde onlardan maksat, hidayetten sonra takvada kemale eren kimseler olur. Dolayısıyla, bir şeyin önünde sonunda varacağı bir halle önceden isimlendirilmesi anlamında mecaz sayılır.

BAKARA SURESİ • 39

6-Gerçek şu ki, kâfir olanları korkutsan da korkutmasan da onlar için birdir; iman etmezler. 7-Allah onların kalplerini ve kulaklarını mühürlemiştir. Onların gözlerine de bir çeşit perde gerilmiştir ve onlar için büyük bir azap vardır. 8-İnsanlardan bazıları da vardır ki, inanmadıkları halde “Allah’a ve ahiret gününe inandık” derler. 9-Onlar güya Allah’ı ve müminleri aldatırlar. Halbuki onlar ancak kendilerini aldatırlar ve bunun farkında değillerdir. “Gerçek şu ki, kâfirler…büyük bir azap…” Burada kastedilen kâfirler, ilahi kahra muhatap olmuş bedbahtların ilk zümresidir ki uyarı, bunlar üzerinde bir etki meydana getirmez. Onların cehennem ateşinden kurtulmalarının bir yolu da yoktur. Rabbinin onlarla ilgili “iman etmezler” şeklindeki hükmü gerçekleşmiştir. Aynı şekilde rabbinin kâfir olanlarla ilgili “onlar cehennem ehlidir” şeklindeki hükmü de gerçekleşmiştir. Yolları kapanmıştır. Kapılar üzerlerine kilitlenmiştir. Çünkü kalp, ilham mahalli olan bir ilahi şiardır, ama Allah kalbi mühürleyerek bu ilhamdan onları perdelemiştir. İşitme ve duyma organları ise insani şiarlardır. Yani anlama ve değerlendirme aracı olan iki olgudur. Onların algıladığı anlamın kalbe ulaşmasına engel olunduğu için, bu ikisi de görevlerini, işlevlerini yerine getirmekten yoksun bırakılmışlardır. Böylece onların iç âlemde, batında zevk mahiyetli, keşif menşeli ilme ulaşmalarına imkân yoktur. Bunun yanında öğrenmeyle elde edilen kesbi zahir ilme ulaşmalarının yolu da kapalıdır. Karanlıklar zindanlarında hapsedilmişlerdir. Uğradıkları azap ne büyüktür. “İnsanlardan bazıları vardır…inandık, derler.” Burada kastedilenler de bedbahtlar grubunun ikinci zümresidir. “Allah’a inandık.” diyerek iman iddiasında bulunmalarına rağmen iman olgusu onlardan olumsuzlanmıştır. Çünkü imanın mahalli kalptir, dil değildir. Nitekim bir ayette şöyle buyurulmuştur: “Bedeviler “inandık” dediler. De ki: Siz iman etmediniz, ama “boyun eğdik” (İslam olduk) deyin. Henüz iman kalplerinize yerleşmedi.” (Hucurat, 14) “Allah’a ve ahiret gününe inandık” şeklindeki sözleri, tevhid ve ahiretle ilgili bir iddiadan ibarettir. Tevhid ve ahiret inancı ise dinin aslı ve esasıdır. Yani demek istiyorlar ki, biz, Hakk’a karşı perdelenmiş müşriklerden ve dine ve ahirete inanmayan ehli kitaptan değiliz. Çünkü ehli kitabın ahiret ile ilgili inançları gerçeğe, hakka uygun değildir.

40 • TEFSİRİ KEBİR / TE’VİLÂT

Bil ki, küfür, “örtünme ve perde” demektir. Bu da ya müşriklerde olduğu gibi Hakk’a karşı örtünme, ya da ehli kitapta olduğu gibi dine karşı örtünme şeklinde olur. Hak’tan perdelenen, dinden de perdelenmiş demektir. Çünkü dine varmanın zorunlu yolu Hak’tır. Fakat, dine karşı perdelenmiş kimse, Hak’ka karşı perdelenmemiş olabilir. Üzerinde durduğumuz ayette işaret edilen zümre ise, her iki perdenin de kendileri açısından kalktığını iddia etmektedirler. Ama iman gerçeğini kendi özlerinden olumsuzlamak suretiyle yalan söylüyorlar. Yani, onlar böyle kaldıkları sürece iman etmiş olmazlar. “El-Muhadaa” kelimesi, iki yönden hileye baş vurmak demektir. Bu da iyi görünüp iç âlemde kötü olmak şeklindedir. Allah’ı aldatmaktan maksat, Rasul’ü aldatmaktır. Çünkü yüce Allah “Rasul’e itaat eden, Allah’a itaat etmiştir.” (Nisa, 80) buyurmuştur. Bir diğer ayette de şöyle buyurulmuştur: “Attığın zaman sen atmadın, fakat Allah onu attı.” (Enfal, 17) Çünkü Rasul, Allah’ın habibidir. Bir kutsi hadiste şöyle deniyor: “Kul daima nafile ibadetleri yerine getirerek bana yaklaşmaya çalışır. Derken, onu severim. Onu sevdiğim zaman, işiten kulağı, gören gözü, konuşan dili, tutan eli ve yürüyen ayağı olurum.” O halde, ayette sözü edilen zümrenin Allah’ı ve müminleri aldatmaları; iman ve sevgi izhar edip içlerinde küfür ve düşmanlık duygusunu saklamaları şeklindedir. Allah ve müminlerin onları aldatmaları ise, onlarla barış içinde olmaları, kanın dokunulmazlığı, malların korunması gibi İslamî hükümleri onlar hakkında icra etmeleri, buna karşılık, Allah’ın onlar hakkında elem verici bir azap hazırlaması, vahim bir akıbeti bekletmesi, kötü bir sonuca duçar kılması ve dünyada kendileri hakkında, durumlarını açıkça gözler önüne seren haberler vermek ve vahiy indirmek suretiyle onları rezil etmesi şeklinde olur. Ama iki aldatma arasında büyük fark vardır. Onların aldatmalarının bir tek sonucu var, o da kendi nefislerini helak etmeleri, hasretle yakmaları, zulmeti, küfrü, nifakı her gün biraz daha arttırarak, helak, rahmetten uzaklık ve bedbahtlık sebeplerini gün be gün katmerleştirerek vebal ve günah yükünün altına sokmalarıdır. Allah’ı aldatmaları onlar üzerinde korkunç bir etki bırakır. Dehşet verici bir helake maruz bırakır. Nitekim yüce Allah şöyle buyurmuştur: “Tuzak kurdular; Allah da onların tuzaklarını bozdu (onlara tuzak kurdu). Allah, tuzak kuranların hayırlısıdır.” (Al-i İmran, 54) Onlar derin bir cehaletin girdabında oldukları için bu apaçık gerçeği hesaba katmıyorlar.

BAKARA SURESİ • 41

10-Onların kalplerinde bir hastalık vardır. Allah da onların hastalığını çoğaltmıştır. Söylemekte oldukları yalanlar sebebiyle de onlar için elim bir azap vardır. 11-Onlara: Yeryüzünde fesat çıkarmayın, denildiği zaman, “Biz ancak ıslah edicileriz” derler. “Onların kalplerinde bir hastalık vardır.” Kalplerinde şüphe ve nifak vardır. Ayetin akışı içinde “hastalık” kelimesinin orijinalinin nekre/belirsiz olarak yer alması ve cümlenin zarf cümlesi olarak sunulması, hastalığın kalplerine arız olduktan sonra yerleşip kökleştiğine yönelik bir işarettir. Nitekim, benzeri bir durumun yeminde de söz konusu olduğuna daha önce işaret etmiştik. Aksi takdirde “kalpleri hastadır…” veya “ölüdür…” şeklinde bir ifade kullanılırdı.“ Allah da onların hastalığını çoğaltmıştır.” Kalplerine kin, kıskançlık ve gizli düşmanlık gibi başka bir hastalık eklemiştir. Bunu da dinin mesajını en yükseğe çıkartarak, Resulüne ve müminlere yardım edip zafer bahşederek sağlamıştır. Bütün alçak huylar, davranışlar kalpler için hastalıktır. Bunlar kalplerin zayıflamasına, özel faaliyetlerinde musibete duçar olmalarına, sonunda da helak olmalarına sebep olur. Münafıkların elem verici azapları ile kâfirlerin büyük azabı arasında fark vardır. Çünkü ezelde rahmet dergâhından kovulanların azabı büyük olur ve bunlar azabın acısının şiddetini hissetmezler. Bunun nedeni de kalplerinin kavrayışının safiyetinin olmayışıdır. Tıpkı cansız veya felç olmuş ve bir hastalıktan dolayı yumru haline gelmiş bir organ gibi. Böyle bir organı kessen veya dağlasan hissetmediği gibi, başka acıları da duymaz. Münafıklara gelince, onlar aslında istidat sahibidirler ve kavrayışları da hayatiyetini korumaktadır, bu yüzden azabın acısını hissederler. Özellikle yalan ve sonuçları gibi kendilerine arız olduktan sonra müzminleşen hastalıklarından dolayı azapları daha da elem verici olur. Bunlar, yeryüzünde fesat çıkarmaktan nehyedildikleri zaman, yani süfli cihetten bozgun yapmaktan menedildiklerinde, nefisleri günah kirleriyle kaplamak, fitne ve savaşlar çıkarmak, insanlar arasında kin ve düşmanlık duygularını kışkırtmak gibi nefisleri ve onlara taalluk eden maslahatları ifsat etmemeleri yönünde bir çağrıya muhatap olduklarında, bunu inkâr ederler, üstelik nefislerinin ıslah ediciliğini kanıtlamak için bin bir yola baş vururlar. Çünkü onlar ıslah ediciliği, iyi

42 • TEFSİRİ KEBİR / TE’VİLÂT

bir geçim temin etmek, türlü geçim yollarını bulup kolaylaştırmak, dünya işlerini özellikle kendi nefislerinin lehine düzenlemek şeklinde algılarlar. Bunun sebebi, dünyaya sevgiyle bağlanmaları, bedeni lezzetlere gömülmeleri, cüzi, basit menfaatleri aşamamaları, onların perdesinin arkasında çakılı kalmaları, maddi hislerin lezzetine kapılıp külli genel maslahatları, akli lezzetleri görememeleri, algılayamamalıdır. Onlar bu şekilde maksatlarına kolaylıkla eriştiklerini, amaçlarını suhuletle gerçekleştirdiklerini düşünürler, ama duyularla algılanan ifsat ediciliklerinin farkında olmazlar. Müslüman fakirlerin, gariblerin, baldırı çıplak zavallıların inandığı gibi gerçek imana davet edildikleri zaman, bu gibi insanları, gerçek zühtlerinden dolayı dünya kırıntılarını terk ettikleri, dünya metaından, lezzetlerinden ve güzelliklerinden yüz çevirdikleri için beyinsizlikle, ahmaklıkla suçlarlar. Çünkü kalplerinde hastalık olan bu insanların en büyük hedefleri, heva ve heves bağının tutsağı, vehmin hakimiyeti altında ve kendilerini alçaklığa doğru sürükleyen akıllarının en uzak gayesi, en yüce maksadı işte bu lezzetlerdir. Sadece dünya hayatının zahirini bilirler ve onların ahiretten haberleri yoktur. En büyük beyinsizliğin, adi faniliği şerefli bekaya tercih etmek olduğunu bilmezler. Bilinç ve bilgiden yoksun oldukları için bu iki olgu arasındaki farkı algılayamazlar. Çünkü kendilerini aldatmalarının ve yeryüzünde fesat çıkarmalarının etkisi somut bir gerçeklik kadar açıktır. Buna karşılık beyinsizlikle hikmetlilik arasındaki farkı bilmeyi gerektiren ahiret nimetlerini dünya nimetlerine tercih etmekse salt akli istidlalle bilinecek bir olgudur. 12-Şunu bilin ki, onlar bozguncuların ta kendileridir, lakin anlamazlar. 13-Onlara “insanların iman ettiği gibi siz de iman edin, denildiği vakit “biz hiç, sefihlerin iman ettikleri gibi iman eder miyiz!” derler. Biliniz ki, sefihler ancak kendileridir, fakat bunu bilmezler. 14-Müminlerle karşılaştıkları vakit “iman ettik” derler. Şeytanları ile baş başa kaldıklarında ise: Biz sizinle beraberiz, biz onlarla sadece alay ediyoruz, derler.

BAKARA SURESİ • 43

“Müminlerle karşılaştıkları vakit.” Bu ifade ile onların, iki ayrı istidada sahip olmalarını gerektiren münafıklıkları hikâye ediliyor. İçlerinde nifaktan dolayı oluşan iki istidattan biri, fıtri ve nuranidir, ama zayıf ve mağluptur, sönmeye yüz tutmuştur ve bununla kendilerini müminlere nispet ederler. Diğeri ise çalışılarak elde edilen karanlık istidattır ve bu, güçlüdür, galiptir, baskın gelendir. Bu özellikleriyle kâfirlerle kaynaşırlar. Eğer onların içinde az da olsa nur olmasaydı, müminlerle iç içe olamazlardı, onlarla arkadaşlık etmeye katlanamazlardı, başka kâfirler gibi büsbütün ayrılırlardı. Çünkü nur ve karanlık her açıdan birbiriyle çelişirler ve birbirini iterler. “Şeytan” kelimesi, uzaklık anlamına gelen “eş-Şetun” kelimesinin “fey’al” kalıbına uyarlanmış şeklidir. Onların şeytanlarından maksat, (Hak’tan) uzaklıkta derinleşmiş, kovulmuşlardır, nifakta ileri gidenlerin liderleridir. Müminlerle alay etmeleri, içlerindeki nur cihetinin zayıflığının, buna karşılık karanlık cihetin güçlülüğünün delilidir. Çünkü bir şeyi küçümseyen, alay eden kimse, onu kendi içinde hafif, ağırlığı az ve değeri düşük görür. Beraberlerindeki nur hafif olduğu için nuranileri küçümserler, hafifserler. Ancak nur ile nurun değeri bilinebilir. İçlerinde karanlık ağır bastığı içindir ki kâfirlere meyleder, onlarla kaynaşırlar. 15-Muhakkak, Allah onlarla istihza eder de azgınlıklarında onlara fırsat verir, bu yüzden onlar bir müddet başıboş dolaşırlar. 16-İşte onlar, hidayete karşılık dalaleti satın alanlardır. Ancak onların bu ticareti kazançlı olmamış ve kendileri de doğru yola gelmemişlerdir. “Muhakkak, Allah onlarla istihza eder.” Allah onları hafif görür, çünkü kendilerini ilahi huzura nispet etmenin gerekçesi olarak ileri sürdükleri boyutları hafif ve zayıftır. Onların içlerindeki ilahi boyut yok olduğu oranda nefislerinin saffında sabitleşmiş olurlar. Nitekim, müminlerin de içlerindeki nefsani eyniyet (mekân) yok olduğu oranda Allah katında varlık kazanırlar. Bu iki mertebe arasında da büyük bir fark vardır. Onlara, hayvani, vahşi karanlıklarında mühlet verir. Bunlar da şeytani ve nefsani niteliklerdir. Ki bu sıfatların özünü ve sebeplerini kendileri hazırlamışlardır. Şehevi arzuları, lezzetleri, malları ve heva ve hevesleriyle seçtikleri dünya hayatı içinde bulundukları bu durumun ana malzemeleridir ve onlar bu hallerinde şaşkın şaşkın kalakalırlar.

44 • TEFSİRİ KEBİR / TE’VİLÂT

“Azgınlıklarında onlara fırsat verir, bu yüzden onlar bir müddet başıboş dolaşırlar.” Ayetin orijinalinde geçen “el-ameh” kelimesi, kalbi şaşkınlık, körlük anlamında kullanılmıştır. Azgınlıkları derken de, berisinde durmakla yükümlü oldukları sınırlarını aşmaları kastediliyor. Bu sınır da (sadr’dır) göğüstür. Yani, kalbin nefse bakan tarafıdır. Nitekim fuad (vicdan) da kalbin ruha bakan tarafıdır. Çünkü kalp, nefis ile ruh arasında yer alır ve her birine bakan ayrı ayrı yüzleri vardır. Bu sınırı aşmadan durmak demek, Allah’ın emir ve yasakları çerçevesinde O’na kulluk sunmak, O’na yönelmek demektir. Bu yönelişin gayesi de nurlanma isteğidir. Nurlanma gerçekleşince, nefis de onunla birlikte aydınlanır. Öbür sınırda durmaksa, irfanı, ilimleri, hakikâtleri, hikmet ve ilahi şeriatları göğse nakşetmek ve göğsü süslemek maksadıyla almak demektir. O halde azgınlık (tuğyan); nefsin hayvani, vahşi ve şeytani sıfatlarına dalmak, bunların kalbi istila etmesi, dolayısıyla karartıp körleştirmesi ve neticede ruhun bulanması demektir. “İşte onlar, hidayete karşılık dalaleti satın alanlardır.” Dinin kendisi olan Hakk’ın yoluna veya Hakk’a karşılık, karanlığı ve perdelenmeyi satın alan kimselerdir. Çünkü dalalet, sapıklık varoluştan kaynaklanan istidat nurunun hidayetine göre kısımlara ayrılır. “Onların bu ticareti kazançlı olmamıştır.” Çünkü sermayeleri nur ve beka âlemindendir. Bu sermaye, onu çalıştırarak ilim, amel, hikmet, irfan, ahlak ve faziletli melekeler aracılığıyla feyiz ve kemal nurunu kazanmaları için kendilerine verilmiştir. Bunu gerçekleştirdikleri vakit, gerçek zenginler olurlar, ilahi yakınlığı ve kerametleri, Allah katında büyüklük ve gözdeliği hakkederler. Ama onlar bu ticarette kazançlı çıkmamışlardır. Varoluştan gelen istidatlarını yok etmek, kalplerini de perdelenmeyi ve ebedi yoksunluğu gerektiren kir ve pisliklerle bulandırmak suretiyle ticaret malı ve sermaye konumundaki asli hidayetlerini de zayi ettiler. Böylece, ebedi bir hüsrana uğramakla ticaretlerinde zarar ettiler. Allah bizi böyle bir hüsrandan korusun. 17-Onların durumu, bir ateş yakan kimse misalidir. O ateş yanıp da etrafını aydınlattığı anda Allah, hemen onların aydınlığını giderir ve onları karanlıklar içinde bırakır; göremezler. 18-Onlar sağırlar, dilsizler ve körlerdir. Bu sebeple onlar geri dönemezler.

BAKARA SURESİ • 45

“Onların durumu…” münafıklıkları, etrafını aydınlatmak için bir ateş yakan kimsenin durumuna benzer. Bu ateş, etrafında ve yakınında bulunan varlıkları aydınlattıktan sonra sönüverir. Öylece şaşkın vaziyette kalakalır, nereye gideceğini bilemez. Çünkü münafıkların içlerindeki istidat nuru, tutuşturulmuş bir ateş ve bu ateşin etrafını geçici bir süre için aydınlatması gibidir. Bu istidat nuru, onların maişetlerine dair yakın maslahatları aydınlatıp kendilerine göstermeye yarar. Kendilerine nispeten uzak olan uhrevi maslahatları aydınlatıp göstermeye yaramaz. Bu aydınlanma müminlerle arkadaşlık etmeleri ve zahiren onlara uymalarından ibarettir. Çabucak sönmesi ise, istidatlarından kaynaklanan nurun sönmesi ve dünyalık olarak yararlandıkları şeylerin yok olması, her zaman için tükenme eğiliminde olmasıdır. “Allah, hemen onların aydınlığını giderir.” Azgınlıkları için de mühlet vermek suretiyle varoluşsal kapasitelerinden kaynaklanan nurlarını ortadan kaldırır. Nefsin niteliklerinin karanlıklarına uyum göstermelerinden dolayı onları perdelenmiş olarak yapayalnız bırakır. Artık, kalp gözüyle çıkış yolunu göremedikleri gibi kendilerine yararlı olan irfanı da algılayamazlar. Tıpkı karanlık bir gecede uçsuz bucaksız bir çölde uğraşanlar ve çetrefilli yolların ortasında ateşi sönüveren kimse gibi. “Sağırlar, dilsizler ve körlerdir.” Kalpleri aklın nuruna karşı perdelendiği için gerçek anlamda sağır, dilsiz ve kördürler. Zira, aklın nuru aracılığıyla Hakk’ı işitmek, Hakk’ı söylemek ve Hakk’ı görmek mümkündür. Zahiri anlamda da sağır, dilsiz ve kördürler, çünkü vicdanlarını yitirmişlerdir, arada bir perde olduğu için söz konusu duyuların kalbe giden yolları tıkanmıştır. Vicdanlarından yararlanmak için kalbin nuruna ihtiyaçları vardır, o da söz konusu duyulara ulaşmaz. Anlamak ve gerekli ibret derslerini çıkarmak için söz konusu duyuların algıladıkları kalbe ulaşma imkânını bulamaz. “Onlar geri dönemezler.” Kalplerinin önüne konulmuş iki setten dolayı artık Allah’a dönemezler. Yüce Allah, bu iki setten şöyle söz etmektedir: “Önlerinden bir set ve arkalarından bir set çektik.” (Yasin, 9) Bu benzetmede soyut bir olgu somut bir olgu suretinde tasvir edilmiştir. Bunun amacı da insanların genelinin zihinlerinde canlanmasını, somutlaşmasını sağlamaktır. Ardından yüce Allah, onları içinde karanlıklar, gök gürlemesi, şimşek bulunan bir sağanak yağmura tutulmuş bir topluluğa benzetiyor.

46 • TEFSİRİ KEBİR / TE’VİLÂT

Yağmur; ilahi vahyin inişi, müminlere arkadaşlık etmelerinin bereketiyle, içlerindeki istidadın kalıntısı, dolayısıyla kalplerinde hâlâ varlığını sürdüren azıcık bir yumuşaklık sayesinde rahmetin kendilerine ulaşması, zahiren müminlere uyum göstermeleri nedeniyle kendileri açısından zahiri nimetlerin gerçekleşmesi anlamındadır. 19-Yahut, gökten sağanak halinde boşanan, içinde yoğun karanlıklar, gürültü ve yıldırımlar bulunan yağmur gibidir. O münafıklar yıldırımlardan gelecek ölüm korkusuyla parmaklarını kulaklarına tıkarlar. Halbuki Allah, kâfirleri çepeçevre kuşatmıştır. 20-Şimşek sanki gözlerini çıkaracakmış gibi çakar, onlar için etrafı aydınlatınca orada birazcık yürürler, karanlık üzerlerine çökünce de oldukları yerde kalırlar. Allah dileseydi elbette onların kulaklarını sağır, gözlerini kör ederdi. Allah, şüphesiz her şeye kadirdir.” Karanlıklardan maksat, nefsani nitelikler, hayal ve vehim ürünü şüpheler ve şeytan menşeli vesveseler gibi onları şaşkına çeviren ve yalnızlık dehşetine düşüren şeylerdir. Gök gürültüsünden maksat, Kur’an’da yer alan, ayetlerde, işitsel ve görsel metinlerde dile getirilen ilahi tehdit ve kahredici uyarıdır. Bunlar da onları korkutmakta ve azgın kalplerinde az da olsa bir kırılma ve dikbaşlı nefislerinde bir çöküş duygusu meydana getirmektedir. Şimşekten maksat da vaatleri dinlerken, nimet ve bağışlara dair ifadelere kulak verirken parıldayıveren nurani kıvılcımlar ve ruhani uyanışlardır. Bu da onları beklenti içine sokar, umutlandırır. Onlarda az da olsa icabet etmeye yönelik bir şevk ve eğilim içine sokar. “Yıldırımlardan gelecek ölüm korkusuyla parmaklarını kulaklarına tıkarlar.” ifadesinin anlamı şudur: Tehdit ayetlerini anlamamak için kendilerini eğlenceye verirler, bu ayetleri duymamak için oyuna dalarlar. Ki bu ayetler yüreklerinin derinliklerine etki etmesin de ahirete yöneltip doğal lezzetlerden koparmasın. Çünkü maddi lezzetlerden kopmaları onlar için ölüm demektir. Allah’ın onlara gücü yeter, onları doğal ölümle alışageldikleri bu lezzetlerden koparır. Bu öyle bir kudrettir ki her şeyi kuşatır ve hiçbir şey bu kudretin etkinlik alanının dışına çıkamaz. Bu yüzden korkunun, sakınmanın onlara bir yararı yoktur. “Şimşek sanki…” Yani nurun kıvılcımı sanki onların gözlerini çıkaracakmış. Bundan maksat da gafletten dolayı hidayet ve keşif nuruna karşı perdelenmiş, üzeri örtük akıllarıdır. Çünkü akıl, kalbin gözüdür. Bu şimşek etraflarını aydınlatınca, onun ışığında bir miktar

BAKARA SURESİ • 47

yürürler. Yani Hakk’ı kabul etme, Hakk’a ve hidayete yaklaşma hususunda belli oranda ilerleme kaydederler. Ama ışık yok olunca orta yerde kalakalırlar. Karanlıkları içinde şaşkın halleriyle duruverirler. “Allah dileseydi elbette onların kulaklarını sağır, gözlerini kör ederdi.” Anlama yeteneklerini ve akıllarını siler, ilk zümrede olduğu gibi varoluşsal kapasitelerinin nurunu yok ederdi. Dolayısıyla hiçbir şekilde vahyi dinlemekten etkilenmezlerdi. “Allah, şüphesiz her şeye kadirdir.” “Şey”; vacip ve mümkün nitelikli zihin dışı, objektif, mümkün ve muhal nitelikli zihin içi varlık demektir. Çünkü şey olmayan, salt yoktur, ne zihinde ne objeler dünyasında vardır. Ancak, kudretin ona taalluk etmesi onu mümkünlük niteliğine özgü kılmıştır ve akli delille vaciplik ve imkânsızlık niteliklerini ondan uzaklaştırmıştır. Bu, sözünü ettiğimiz yedi grupla ilgili açıklamanın sonunu oluşturuyor. Dikkât edilirse, iki bedbaht zümre birbirinden ayrılıyor, ilk zümre hakkında kısa bir açıklama yapıldıktan sonra onlardan yüz çevriliyor. Çünkü onlar hakkında konuşmanın bir anlamı yoktur. Ama, ikinci zümreden uzun uzadıya söz ediliyor, en etkili ifadelerle yerilmelerine, kınanmalarına, durumlarının çirkinliğinin gözler önüne serilmesine önem veriliyor. Ağır tehditlere ve azap uyarılarına muhatap bırakılıyorlar. Hayat tarzları ve alışkanlıkları sert biçimde eleştiriliyor. Çünkü hidayeti kabul etmelerinin, sonradan arız olan hastalıklarının yok olmasının ve de ilahi tevfikin yardımıyla karakterlerinin, iç âlemlerinin aydınlanmasının imkânı vardır. Bakarsın sert eleştiri ve kınama, şikâyetlerinin dayanaklarını parçalar, azarlama, rezilliklerinin ana kaynaklarını söküp atar, böylece iç âlemleri arınır, kalpleri irade nuruyla aydınlanır. Derken, Hak yolu izlemeye başlarlar. Kimbilir, belki müminlerin onlarla barışı esas alan bir ilişki içinde olmaları, onlara nazik davranmaları, onlarla oturup kalkmaları, tabiatlarını Hakk’a meylettirir, içlerinde Hakk’a karşı bir sevgi uyandırır, bir şevk duygusu oluşturur da kalpleri yumuşayıp Allah’ı zikretmeye eğilim gösterir, nefisleri Allah’ın emrine boyun eğer, sonunda tevbe edip durumlarını düzeltirler. Nitekim, yüce Allah şöyle buyurmuştur: “Şüphe yok ki münafıklar cehennemin en alt katındadırlar. Artık onlara asla yardımcı bulamazsın. Ancak, tevbe edip hallerini düzeltenler, Allah’a sımsıkı sarılıp dinlerini yalnız onun için yapanlar başkadır. İşte bunlar müminlerle beraberdirler ve Allah müminlere yakında büyük mükâfat verecektir.” (Nisa, 145-146)

48 • TEFSİRİ KEBİR / TE’VİLÂT

21-Ey insanlar! Sizi ve sizden öncekileri yaratan Rabbinize kulluk ediniz. Umulur ki, böylece korunmuş olursunuz. 22-O Rab ki, arz’ı sizin için bir döşek, sema’yı da (göğü de) bir tavan yaptı. Semadan su indirerek onunla, size besin olsun diye çeşitli rızık çıkardı. Artık bunu bile bile Allah’a şirk koşmayın. “Ey insanlar…” Buraya kadar mutlularla bedbahtların durumu anlatıldıktan sonra, bütün insanlar tevhide davet ediliyorlar. Tevhidin ilk mertebesi de fiil tevhididir. Bu yüzden kulluk kavramı Rablıkla irtibatlandırılıyor. Amaç, nimeti görmeye, gözlemlemeye alışarak Allah’ı sevmeye başlamalarıdır. Nitekim, kutsi bir hadiste şöyle deniyor: “Mahlukatı yarattım ve nimetler aracılığıyla kendimi onlara sevdirdim.” Böylece, nimetlere yani rızıklara karşılık, bu nimetleri kendilerine veren Allah’a şükretsinler. Çünkü kulluk şükürdür. Şükür de ancak nimete karşılık olur. Ayette Allah’ın rablığı sırf onlara özgü olarak zikredilmiştir ki, onlar da kulluğu sırf O’na özgü kılsınlar. Fiil tecellisi açıklanarak fiil, sıfat ve zat şeklindeki üç hicaptan ilkinin kaldırılması amaçlanmıştır. Çünkü mahlukat, mutlak oluşları itibariyle bu üç perde nedeniyle Hak’tan gizlenmişlerdir. Böylece yüce Allah, onların yaratılışlarını, var olmalarını sağlayan babalar ve anneler gibi öncüllerin, sebeplerin ve koşulların var edilişini, yerleşim alanları ve meskenleri olsun diye yerin onlar için döşek kılınmasını, onları gölgelesin diye göğün tavan gibi bina edilmesini, kendilerin rızık olacak bitkiler yerden yeşersin diye sema’dan (gökten) su indirmesini kendine nispet etmiştir ki, bu fiili Allah’tan başkasına nispetten sakınsınlar, bütün bunların kaynağının Allah olduğunu gördükten sonra fiiller bazında şirkten arınsınlar. Bu yüzden ayetin akışı içinde bu açıklamaların tümünün sonucu (sebebiyet bildiren) “fa” edatıyla başlıyor: “artık bile bile Allah’a şirk koşmayın.” Buraya kadar sunduğumuz bu ön anlatımlar şuna benziyor: Bu fiilleri yapan O’dur. Bu yüzden Ondan başkası kulluk sunulmayı hakketmez. Kulluğun Ondan başkasına sunulması uygun değildir. O halde, bile bile fiili başkasına nispet ederek, bu başkasını kulluk sunulmaya layık görerek tapmaya başlamak suretiyle O’na eş koşmayın. Onların ibadetleri ancak var ediciye yönelik olur. Varedici de

BAKARA SURESİ • 49

var ettiğinin suretinde tecelli eder. Çünkü her ibadet eden ancak bildiğine ibadet eder. Allah da, uluhiyetinin oranında bilinir. İnsanlar da O’nu istediğini yapan bir fail olarak bilmişlerdir ve Ona kulluk etmişlerdir. Böyle bir ibadetin amacı cennete kavuşmaktır. Bu ise fiiller âleminin kemali demektir. Allah onlara nefislerinin arzını döşek kılmış, ruhlarının semasını da üzerlerine bir tavan olarak bina etmiştir. Bu semadan fiil tevhidi bilgisi mahiyetinde bir su indirmiştir. Bu su aracılığıyla nefis arzında teslimiyet, ameller, itaatler ve güzel ahlak bitkisini yeşertmiştir. Ki kalpleri onların yakin meyvesinden, sabır, şükür ve tevekkül gibi hal ve makamlarından beslensin. Tevhid kanıtlandıktan sonra, Nübüvvetin ispatının delili olarak kullanılmıştır ki, İslam sahih olsun. Çünkü İslam ancak iki şehadet cümlesinin ikrar edilmesiyle sahih olur. Salt tevhid, cem ve icmale takılıp ayrıntıdan, tafsilattan perdelenme demektir. Bu anlayış ise zındıklığa ve her şeyi mübah gören ibahiye düşüncesine götüren sırf cebirden ibarettir. Fiil ve sözü sırf Resule isnat etmek ise, ayrıntı ve tafsilata takılıp cem ve icmalden perdelenme demektir ki, bu da salt kaderciliktir. Bu anlayış insanı Mecusiliğe ve saneviliğe (dualizm/ iki tanrıya inanma) sapıklığına sürükler. İslam ise, “Allah’tan başka ilah yoktur” dememizle “Muhammed Allah’ın resulüdür” dememizi cem eden, yukarıdaki iki anlayış arasında bir orta yoldur. İlahi fiillerin mahlukatta zuhur ettiğini esas alan bir inanç sistemidir. Çünkü mahlukatın fiilleri ile Hakk’ın fiillerinin ilişkisi beden ile ruh ilişkisine benzer. Fiilin kaynağı ruh olmakla birlikte bedensiz de gerçekleşmez. Bunun gibi fiilin kaynağı Hak’tır ve ancak mahlukat ile ortaya çıkabilir. Bu yüzden risaletin olması bir zorunluluktur. Zira mahlukat, Hakk’a karşı perdeli ve uzaktır; irfanı, bilgiyi doğrudan rablerinden almalarına imkân yoktur. Bu yüzden Hakk’ı müşahede eden ruhuyla ilahi huzura uyumlu ve mahlukata karışmış nefsiyle de beşeri mertebeye uyumlu bir aracının olması zorunludur. Bu aracının kalbi, ruhundan ilahi kelimeleri kutsi nefsine ilka eder, mahlukat da aradaki hemcinslik bağı sayesinde bunları ondan alır. Bu yüzden yüce Allah şöyle buyuruyor: 23-Eğer kulumuza indirdiklerimizden herhangi bir şüpheye düşüyorsanız, haydi onun benzeri bir sure getirin, eğer iddianızda doğru iseniz Allah’tan gayri şahitlerinizi de çağırın.

50 • TEFSİRİ KEBİR / TE’VİLÂT

“Eğer kulumuza indirdiklerimizden herhangi bir şüpheye düşüyorsanız.” Muhammed’e (s.a.v) vahiy indirdiğimizden kuşku duyuyorsanız, Rasulluğunun Hakk olduğundan şüpheleniyorsanız, bütün beşeri gücünüzü toplayın, kıyasta deneyim kazanmış ve fakat hidayet nurundan perdelenmiş akıllarınızı, söz terkibinden, anlamların nazmedilmesinden iyi anlayan fikirlerinizi seferber edin, siz, sizin hemcinsleriniz olan diğer insanları da yardıma çağırarak, bakalım, bir sure, yani bizim indirdiğimiz Kitabın bir bölümüne benzer bir bölüm getirmeye güç yetirebilecek misiniz? Eğer bu Kitabın Muhammed’in kendisi tarafından yazıldığı şeklindeki iddianızda doğru iseniz, siz de onun gibisini yazsanıza! 24-Bunu yapamazsınız-ki elbette yapamayacaksınız-yakıtı, insan ve taş olan cehennem ateşinden sakının. Çünkü o ateş kâfirler için hazırlanmıştır. Eğer yapamazsanız, bu takdirde kabul edin, boyun eğin. İnanın ve sizi cehennem ateşine doğru sürükleyen bu inadınızı bırakın. Ayette, cümlenin akışı gereği zikredilmesi gereken iman etme ve İslam’a girmeye ilişkin ifade hazfedilmiş (saklanmış), onun yerine gerektirdiği sonuç zikredilmiştir. Yani cehennem ateşinden sakınma onun yerine ifade edilmiştir. Böyle bir tercihin yapılmasının nedeni, bu ifadenin, inkârcılıklarının kendilerinin ateşe girmelerini ve azaba duçar olmalarını gerektirdiğini daha iyi vurgulaması, daha net kanıtlamasıdır. “Elbette yapamayacaksınız.” ifadesi ise, bir ara cümledir. Gelecekten haber verme mahiyetindedir. Çünkü perdelenmiş akılların Kur’an gibisini ortaya koymalarının imkânsız olduğu bilinmektedir. Cehennem ateşinden maksat da, ateşin, nefislerinin azgınlığından, kutsi ruhani ruhtan, rahmani zevk melteminden çevrilmiş, yakin esenliğinin lezzetinden, kalıcı yurdun selametinden yoksun bırakılmış tabiatlarının kötülüğünden dolayı onları yakmasıdır. Zira onların tabiatları maddi alışkanlıklara kapılmıştır, süfli işlere bağlanma karakteri ve toprak menşeli bedenlerin sevgisi içinde kökleşmiştir. Bunlar da o tabiatları yakacak ateşin tutuşup alevlenmesine sebep olurlar. Bu yüzden “yakıtı, insan ve taş olan.” denilmiştir. Yani onların sevgiyle bağlandıkları katı, süfli ve cansız varlıklardır. Bunların suretleri onların nefislerinde yer etmiş, nefisleri de bunlara meyletmenin zindanına düşmüştür. Nitekim

BAKARA SURESİ • 51

Resulullah (s.a.v) şöyle buyurmuştur: “Kişi sevdiğiyle birlikte haşredilir. Öyle ki sizden biri bir taş parçasını sevse, onunla birlikte haşredilir.” Nasıl olmasın ki, ona karşı beslediği sevgi sebebiyle onun sureti nefsinde merkezi bir noktaya oturmuştur ve kalbi de onun şeklini almıştır. Bil ki ateşin sıcaklığı, varlık türü olarak onun suretine tabidir. Varlık türü ise ruhaniliği ve melekutiliğidir. Yoksa sair cisimler de özellikleri itibariyle ona eşit olurlardı. Bu ruhaniyet, ateşten kıvılcımlardan ibarettir. Allah, onu indirdikten sonra maneviyatı birçok mertebede kahrına mazhar bırakır. Nefis mertebesinde gazap suretinde indirmesi gibi. Çünkü öfke kabarması, ahlakı öyle bir yakar ki ateş, odunu bu kadar yakamaz. Bundan da anlaşılıyor ki, her ısınan şeyin sıcak olması zorunlu değildir. Cismani ateş, ruhani ateşin bir eseri olduğuna göre, ruhani ateşin verdiği acının bu ateşin verdiği acıdan daha şiddetli ve daha devamlı olması zorunludur. Nasıl olmasın ki, her cismani kuvvet ve enerjinin sonu varken, ruhani kuvvetin sonu yoktur. Bu anlamdan dolayı şöyle denilmiştir: “Cehennem ateşi yetmiş su ile yıkandıktan sonra, dünyaya indirilmiştir, ki insanlar ondan istifade edebilsinler.” “Çünkü o ateş; kâfirler için hazırlanmıştır.” Yani kendilerini tamamen tutkulu arzularına kaptırıp dîne karşı perdelenmiş inkârcılar için hazırlanmıştır. 25-İman edip iyi davranışlarda bulunanlara, içinden ırmaklar akan cennetler olduğunu müjdele! O cennetlerdeki bir meyveden kendilerine rızık olarak yedirildikçe: “bundan önce dünyada bize verilenlerdendir bu” derler. Bu rızıklar onlara benzer olarak verilmiştir. Onlar için cennette tertemiz eşler de vardır. Ve onlar orada ebedi kalıcılardır. 26-Şüphesiz, Allah sivrisinek ve onun da ötesinde bir varlığı misal getirmekten çekinmez. İman etmişlere gelince, onlar böyle misallerin Rablerinden gelen hak ve gerçek olduğunu bilirler. Kâfir olanlara gelince: “Allah böyle misal vermekle ne murat eder?” derler. Allah onunla birçok kimseyi saptırır, birçoklarını da doğru yola yöneltir. Verdiği misallerle Allah ancak fasıkları saptırır.

52 • TEFSİRİ KEBİR / TE’VİLÂT

“İman edenleri müjdele!” Yaratıcıya iman edip fiiller tevhidi doğrultusunda işledikleri ve kendilerini cennete elverişli kılan iyi davranışları sergileyenleri müjdele! Onlara arzu ettikleri ve canlarının çektiği her şey verilecektir. Bahşedilecek nimetler, tasavvurlarının ve temennilerinin ötesindedir. Cennetler kelimesinin orijinalinin nekre/belirsiz kullanılması da bu nimetlerin tasavvur ötesi olduğunu vurgulamaya yöneliktir. Ayrıca, altlarından ırmaklar akan cennetler, sahip olunacak makamların en göz alıcısı, en güzelidir. Dünya ehlinin umabilecekleri tatların en lezzetlisi ve en tatlısıdır. Bu cennetler, onların nefisleri açısından dünya bahçeleri türündendir, ama onlardan daha berrak. Daha sonra hak olduğunu vurgulayacağımız gibi bu cennetlerin bu özellikleri cismani haşir bağlamında sunulmuştur. O cennetlerin meyvelerinden biri onlara rızık olarak verildiğinde “Bundan önce dünyada bize verilenlerdendir bu” derler. Çünkü tanıdık gelir onlara ve buna alışmışlardır. Bu rızıklar onlara benzer olarak verilmiştir. Bu cennetler aynı zamanda kalplerine yönelik nimetler de içermektedir. Bu nimetler de tevekkül gibi kalbi makamlarına tekabül eder. Bir de kutsi âlemin bahçeleri vardır. Bunların her bir mertebesinden saliklerin yararlandıkları ilim nehirleri akar. Susuzların, iştiyak narına yananların derdine deva niteliğindedir bunlar. Bu kutsi âlemin bahçelerinin meyveleri de hikmet ve irfandır. “Bundan önce bize verilenlerdendir bu.” sözü, bu ilim ve hikmetlerin, hacri katkılardan arınması durumunda kalplerde sabit olduklarına işarettir. Fakat kalpler tabii şeylere bağlanarak alabildiğine daldıkları için bunlara karşı perdelenmiş, dolayısıyla onları unutmaları sağlanmıştır. Sonra bir daha bu katkılardan arınınca hatırlamışlardır. Nitekim, Hz. Resulullah (s.a.v) şöyle buyurmuştur: “Hikmet, müminin yitik malıdır.” Ayette sözü edilen eşlere gelince; bunlar nefisleri açısından, cinsel ilişkiye girmemiş, çirkin hayasızlıklardan beri, tertemiz hurilerdir. Kalpleri içinse, tabiatlar kirinden, unsurlar tortusundan arınmış kutsi nefislerdir. Fakat ruhlarının müşahededen perdelenmesinden dolayı ruhları için bir cennet yoktur. “Şüphesiz Allah çekinmez…” utanan biri gibi çekinmez. Sivrisinek veya onun ötesinde bir varlığı örnek vermekten çekinmez. Çünkü hadiste de işaret edildiği gibi O’nun katında kâfir, sivrisinekten, dünya da sivrisineğin kanadından daha hakirdir. “Rablerinden gelen hak…”

BAKARA SURESİ • 53

çünkü verilen örnekle, hakkında örnek verilen şey arasında tam bir münasebet vardır. “Verdiği misallerle Allah, ancak fasıkları saptırır.” Kalp makamından ayrılıp nefis makamına yerleşenleri, Rahman’a itaat etmekten uzaklaşıp şeytana itaat etmeye başlayanları saptırır. Burada kastedilenler bedbahtların ilk grubu değil, ikinci grubudur. Çünkü bedbahtların ilk grubu her halukarda bu işten sapmışlardır. Sapmalarının sebebi ne bu örnektir, ne de başka bir şeydir. Sözünü ettiğimiz ikinci bedbahtlar zümresinin bununla sapması, gerçekte fasıklıklarının bir neticesidir. Çünkü, onlara ilişkin hükmün niteliklerinden sonra zikredilmiş olması, sebep sonuç ilişkisini hatırlatmaktadır. Bu ise Kur’an’ın varit olmasıyla inatlarının, inkârlarının ve kinlerinin daha da artmasıdır, nefislerine ait niteliklerin kalplerine ait niteliklere baskın çıkmasıdır. Kur’an gelince, uzaklıklarına uzaklık, zulmetlerine zulmet eklenir. 27-Onlar ki, Allah’a kesin söz verdikten sonra sözlerinden dönerler. Allah’ın birleştirilmesini emrettiği şeyi ayırırlar ve yeryüzünde fitne ve fesat çıkarırlar. İşte onlar gerçekten zarara uğrayanlardır. “Onlar ki, Allah’a kesin söz verdikten sonra sözlerinden dönerler.” Burada aşağıdaki ayette açıklanan olaya işaret ediliyor: “Rabbin Adem oğullarından, onların bellerinden zürriyetlerini çıkardı, onları kendilerine şahit tuttu ve dedi ki: Ben sizin Rabbiniz değil miyim?, evet, şahit olduk, dediler.” (Araf, 172) Hadiste bu olay şöyle ayrıntılandırılır: “ Allah, eliyle Adem’in belini sıvazladı, zürriyetini oradan toz zerrecikleri gibi çıkardı.” Allah’ın eli kutsal akıl ve ilk ruhtur. Bu da Rahman’ın sağ eli adı verilen âlemin ruhudur. Adem’den maksat, âlemin kalbi konumunda olan külli konuşan (natık) nefistir. Belinin sıvazlanması, aklın onun üzerinde etki bırakması, ruhani bütünleşme yoluyla onu nuruyla aydınlatmasıdır. Zürriyetinin oradan çıkarılması, orada bil kuvve bulunan cüzi kişisel nefisler icat edip fiil âlemine çıkarmasıdır. Yüce Allah’ın “Ben sizin rabbiniz değil miyim?” şeklinde onlardan söz alması, onların özünde tevhid ilmini meydana getirmesi anlamındadır. Bu sözün bir misak haline getirilmesi ise, tevhide ilişkin kanıtların akıllarına yerleştirilmesi, bu bilginin onların ayrılmaz hususiyetleri haline getirilmesi, bu bilginin onlar için öz niteliklerden biri kılınmasıdır. Öyle ki nefsani niteliklerden, cismani kabuklardan soyutlandıkları zaman bu ayrılmaz öz bilgi apaçık

54 • TEFSİRİ KEBİR / TE’VİLÂT

belirginleşir, en zahir ve en açık şey olarak önlerine açılır. İşte, kendi aleyhlerine şahit tutulmaları bu demektir. Çünkü bu bilgi o takdirde zorunlu olur. “Evet, şahit olduk.” şeklinde cevap vermeleri, tevhidi, öz olarak kabul etmeleri demektir. Bu sözden dönmeleri ise, bedeni lezzetlerin, tabii kabuk nitelikli zevklerin peşine düşmeleri, heva ve heveslerine, tutkulu arzularına kulluk etmeleri, böylece Allah’ın birliğinden ve O’na ibadet etme amelinden uzaklaşmaları demektir. Allah’ın birleştirmesini emrettiği şeyi ayırmaları ise; ruhu’l kudüsle, yüce mebdelerle, mele-i ala ve ilahi huzur sakinleri dediğimiz, zatları ve sıfatları itibariyle hem cinsleri, gerçek akrabaları ve gerçek anlamda ilişki içinde olmaları emredilen ceberut ve melekut ehlinden oluşan semavi ruhlarla bütünleşmekten yüz çevirip süfli âleme yönelmeleri, fasık ve karanlık cevherlere sevgi beslemeleri, fani ve bayağı şeylere aşık olup tutkuyla bağlanmaları demektir. Bu yüzden Hz. Resulullah (s.a.v) şöyle buyurmuştur: “Yüce Allah yüce ve şerefli şeyleri sever, aşağı ve adi şeylere de buğzeder.” Çünkü nefsin hedefi bayağılaştıkça şeref âleminden uzaklığı da artar. İnsan grupları türlü türlü aşıklardır. En hainleri ise diyar diyar dolaşmaktan dolayı en çok meşakkat çekenidir. Yeryüzünde fesat çıkarma ifadesini daha önce açıklamış ve bunun, karanlık fani uğruna baki nurani cevheri zayi etmek anlamında hüsrana uğramak olduğunu belirtmiştik. 28-Siz ölü iken sizi dirilten Allah’ı nasıl inkâr edersiniz? Sonra sizi öldürecek, tekrar sizi diriltecek ve sonunda O’na döndürüleceksiniz. 29-O, yerde ne (arz’da) varsa hepsini sizin için yarattı. Sonra semaya yöneldi, onu yedi sema olarak yaratıp düzenledi. O, her şeyi hakkıyla bilendir. “Allah’ı nasıl inkâr edersiniz? neye dayanarak kendinizi O’na karşı perdeliyorsunuz, örtünüyorsunuz? Halbuki siz, babalarınızın sulbünde cansız nutfelerdiniz de O sizi diriltti. Niçin yaratılmışları, Yaratıcının varlığının delili olarak almıyorsunuz ” demek isteniyor. Sonra sizin canınızı doğal ölümle alacaktır, ardından kıyamet günü yeniden dirilişle sizi canlandıracaktır. Birinci canlanma bizzat gözlemlebilmektedir. İkincisi ise, birinci yaratılış kanıtı olarak kullanılmak suretiyle

BAKARA SURESİ • 55

bilinmektedir. “Ve sonunda O’na döndürüleceksiniz.” Yapıp ettiklerinizin karşılığını görmeniz için. Ya da iradi ölüm aracılığıyla sizi nefislerinizde öldürecek, ki bu vahdette yok olma demektir, sonra sizi gerçek hayatla yeniden diriltecektir. Bu da bahşedilen gerçek varlık sayesinde fenadan sonra beka bulmak anlamındadır. Sonra Ona döndürüleceksiniz; eğer sahip olduğunuz vahdet sıfat vahdetiyse, müşahede için, şayet zat vahdetiyse şuhut için… “O, yerde ne varsa hepsini sizin için yarattı.” Yani, bütün unsurları içeren âlem dediğimiz süfli ciheti (aşağı tarafı) sizin için yarattı. Çünkü yaratılışınızın ana maddeleri bu unsurlar âlemindendir. Varlığınızın ve varlığınızı sürdürmenizin ana kaynakları bu âlemdedir. “Sonra yöneldi…” Yüce cihete, yukarı tarafa yönelerek oraya kastetti. Ayette yer verilen “sümme=sonra” edatı, iki zaman arasında öncelik ve sonralık şeklinde bir tertip bulunduğunu ifade etmek için değil, iki cihet, biri ibdai, biri tekvini olmak üzere iki var ediş arasındaki farkı vurgulamak içindir. Yani göklerin, (semanın) yerin (arz’ın) yaratılışından sonra yaratıldığı gibi bir anlam kastedilmiyor. “Onları yedi gök (semavat) olarak yaratıp düzenledi.” Burada genel olarak insanların anlayışı (görüşü) baz alınmıştır. Çünkü sekizinci ve dokuzuncu gök ise zahir olan kürsü ve arştır. Gerçekte süfli cihet (aşağı taraf), beden ve organları gibi cismani âlemdir. Çünkü bu âlem, gök olarak ifade edilen ulvi cihet (yukarı taraf) dediğimiz ruhani âleme nispetle daha aşağı bir mertebeye sahiptir. Buradaki “sümme=sonra” edatı da yaratma ve emir arasındaki farka işaret etmeye yöneliktir. “Onu yedi gök olarak yaratıp düzenledi. ”ifadesi ruhaniyetler âleminin mertebelerine yönelik bir işarettir. Bu mertebelerin ilki arza ait melekut âlemi, nefsani kuvvetler ve cinlerdir. İkincisi nefis âlemidir, üçüncüsü, kalp âlemidir. Dördüncüsü akıl âlemidir. Beşincisi sır âlemidir. Altıncısı ruh âlemidir. Yedincisi, kalbi sırdan ayrı ruhi sır dediğimiz gizlenme âlemidir. Bu âleme Emirülmüminin Ali (a.s) şöyle işaret etmiştir: “Bana semanın yollarını sorun, çünkü ben semanın yollarını arzın yollarından daha iyi bilirim.” Semanın yollarından maksat; züht, tevekkül ve rıza gibi hal ve makamlardır. Bil ki: Felsefe terminolojisinde akıl dediğimiz şey, tasavvuf ehli terminolojisinde ruhtur. Tasavvuf terminolojisinde akıl diye adlandırdığımız şey de filozoflara göre nefs-i natıka olan akıl gücüdür. Bu yüzden mutasavvıflar “Akıl, kalpte ruh nuruyla aydınlanan parlak bir yerdir.” demişlerdir. Kalp, nefs-ı natıkadır. Bu detayı aklından çıkarma, ta ki ıstılah farklılığından dolayı anlayışın karışmasın.

56 • TEFSİRİ KEBİR / TE’VİLÂT

30-Hatırla ki Rabbin meleklere: Ben yeryüzünde bir halife yaratacağım, dedi. Onlar: “Biz hamdinle seni tesbih ve seni takdis edip dururken, yeryüzünde fesat çıkaracak, orada kan dökecek insanı mı halife kılıyorsun?” dediler. Allah da onlara: Sizin bilemeyeceğinizi herhalde ben bilirim, dedi. “Hatırla ki Rabbin meleklere….dedi.” İfadenin orijinalinin başındaki “iz” edatı, ezelden ebede uzanan sonsuzluğa yönelik bir işarettir. Buradaki “söyleme”, Allah’ın dilemesinin Adem’i yaratmaya taalluk etmesinin anlamının kutsi ceberruti zatlara ilka edilmesi anlamındadır. Bu ceberruti zatlardan maksat da yakınlaştırılmış (mukarrebun) melekler ve soyut ruhlar ile semavi nefislerden ibaret melekuti zatlardır. Çünkü kevn (oluş) âleminde meydana gelen her şeyin, varoluştan önce ruh âleminde, önceliği bulunan feza âleminde, sonra levh-i mahfuz adı verilen ve âlemin kalbi konumunda olan kalp âleminde, sonra nefis âleminde, yani Kur’an’da “dünya seması” adı verilen mahv ve ispat (silme ve yerinde bırakma) levhi dediğimiz nefis âleminde bir sureti vardır. Nitekim, yüce Allah şöyle buyurmuştur: “Her şeyin hazineleri yalnız bizim yanımızdadır. Biz onu ancak belli bir ölçüyle indiririz.” (Hicr, 21) İşte “ben yeryüzünde bir halife yaratacağım.” sözünün anlamı budur. Şimdi sen kendini düşün, nefsini ibretle gözlemle. Çünkü senin kevn ve şehadet âlemin olan organlarından sadır olan söz ve fiillerin her birinin, senin gaybinin gaybi ötesindeki ruhunda, sonra gaybetinin gaybında, sonra en yakın gaybetin ve dünya seman olan nefsinde bir varlığı vardır. Ardından bunlar senin organlarında zuhur ederler. Ayette geçen “ceale” (kıldı, yaptı) fiili, aynı anlama gelen ibda’ ve tekvin kelimelerinden daha genel bir anlama sahiptir. Bu bağlamda yüce Allah, “inni halikun” (ben halk edeceğim) dememiştir. Çünkü insan, iki âlemin birleşimidir. Benim ahlakımla ahlaklanan, Benim vasıflarımla nitelenen, Benim emrimi uygulayan, Benim mahlukatımı yöneten, onların işlerini düzenleyen, onların düzenini koruyan, onları Bana itaat etmeye çağıran; Halifedir. Meleklerin “yeryüzünde fesat çıkaracak, orada kan dökecek insanı mı halife kılıyorsun?” şeklindeki olumsuzlayıcı tavırlarına ve “Bizler hamdinle seni tesbih edip dururken” diyerek itiraz etmelerine ve kendilerinin bu göreve daha layık olduklarını söylemelerine gelince; bu,

BAKARA SURESİ • 57

ilahlık anlamının ve rablık sıfatlarının insanda zuhur ettiğini göremeyecek şekilde perdelenmiş olduklarının göstergesidir. Bu anlam ve vasıflar ise içtimai heyetin, iki âlemi kapsayan ve iki kevni içeren terkibin özellikleridir. Öte yandan meleklerin behimi fiillerin, yani yeryüzünde fesat çıkarmanın ve kan dökmek olarak ifade edilen yırtıcı, vahşi, yıkıcı davranışların, yani şehvet ve gazap gücünün özellikleri olan bu tavırların insandan sudur edeceğini bilmelerine gelince; bunu, ruhun bedene taalluk etmesiyle şehvet ve gazap güçlerinin zorunlu olarak var olmasından ve kendi zatlarının bundan münezzeh ve nefislerinin bundan beri olmasından dolayı biliyorlar. Çünkü kutsal meleklerin her bir tabakası kendisinden aşağıda ve kendi içinde olanlara muttali olur, ama kendisinden yukarı şeylere muttali olamaz. Melekler, ulvi, nurani ruhun süfli zulmani beden taalluk etmesi durumunda, bir yönüyle ruhla, bir yönüyle de bedenle uyumlu bir vasıtanın, yani nefsin olmasının kaçınılmaz olduğunu, nefsin de her türlü kötülüğün barınağı ve her fesadın kaynağı olduğunu bilirler. Ama ilahi nuru celbeden insani bütünlüğü bilemezler. Bu onlar için bir sırdır. “Sizin bilemeyeceğinizi herhalde ben bilirim.” Tesbih ve takdis kavramları arasında anlam bakımından fark vardır. Tesbih; ortaktan, acizlikten ve eksiklikten tenzih etmek, takdis ise; mekâna taalluk etmekten, etkilenmekten, mümkün niteliğine sahip olma ihtimalinden, zatı ve fiilleri itibariyle birden çok olmaktan, oluşunun kemalinin bir parçası olmasından tenzih etmek demektir. Bu bakımdan takdis kavramı daha özeldir. Çünkü her takdis eden aynı zamanda tesbih de eder; ama her tesbih eden takdis etmez. Dolayısıyla soyut ruhlar olan mukarreb (yakınlaştırılmış) melekler, soyut olmaları, rablerinin nurundan perdelenmemeleri, kendilerinden alt olanlara nurlarını yansıtmaları ve başkaları üzerinde tesir bırakmaları suretiyle onlar kahredici güce sahip olmaları ve bütün kemalatının bilfiil olması nedeniyle takdis edenlerdir. Ama onların dışında gökte ve yerde olan melekler, zatlarının yalınlığıyla, fiillerinin ve kemalatının özellikleriyle tesbih edenlerdir. 31-Allah Adem’e bütün isimleri öğretti. Sonra onları önce meleklere arz edip: Eğer siz sözünüzde sadık iseniz, şunların isimlerini bana bildirin, dedi.

58 • TEFSİRİ KEBİR / TE’VİLÂT

32-Melekler: Ya Rab! Seni noksan sıfatlardan tenzih ederiz, senin bize öğrettiklerinden başka bizim bilgimiz yoktur. Şüphesiz Alim ve Hakim olan ancak sensin, dediler. 33-Ey Adem! Eşyanın isimlerini meleklere anlat, dedi. Adem onların isimlerini onlara anlatınca: Ben size, muhakkak semavat ve arzda görülmeyenleri bilirim. Bundan da öte, gizli ve açık yapmakta olduklarınızı da bilirim, dememiş miydim? dedi. “Allah Adem’e bütün isimleri öğretti.” Adem’in kalbine eşyanın özelliklerini ilka etti, ki varlıkların tanınması, yararlı ve zararlı yönlerinin bilinmesi bu özellikler aracılığıyla mümkündür. “Sonra onları…arz etti.” Bu isimlerin müsemmalarını “meleklere…” arz etti. Bunu da insani bünyeyi müşahede etmeleri ve cennetten yeryüzüne iniş sürecinde Adem’e eşlik etmeleri şeklinde gerçekleştirdi. “Eğer siz sözünüzde sadık iseniz, şunların isimlerini bana bildirin.” İfadesiyle, yüce Allah’ın onlardan insanın terkibi, duyularının algıları ve bunlardan elde ettiği türlü bilgilerin, terkibinin özelliği olarak içinde meydana gelen hadiselerin ve sosyal yapılarının bazısını ifade etmelerini, daha önce kendilerinde olmayan bu bilgileri özlerinde ikame etmelerini istediği anlaşılıyor. Çünkü meleklerin bilgileri O’nun bilgisine tabidir. İşte meleklerin cevap vermekte acizlik içinde olmalarının ve Allah’ın iradesinin bu sonuca taalluk etmesinin anlamı budur. Yine buna dayanarak Adem’e, varlıkların isimlerini haber vermesini emretmiştir. Çünkü bütün insani güçler ve huzurundaki melekler, başka yerde ikame olamayacakları şekilde o anda ikame olmuşlardı. Adem’in onlara varlıkların isimlerini haber vermesinin anlamı da budur. “Melekler: Ya Rab! Seni noksan sıfatlardan tenzih ederiz, senin bize öğrettiklerinden başka bizim bilgimiz yoktur. Şüphesiz Alim ve Hakim olan ancak sensin, dediler.” Bu, varlıklarının, delille ve lisan-ı hal ile insani kemalattan eksik olduklarına, bu yarışta insandan geri kaldıklarına yönelik tanıklıklarıdır. Bu bağlamda yüce Allah’ı, genel olarak fesat içeren bir işi yapmaktan tenzih ediyorlar, ilim kazanmak suretiyle şu anda sahip oldukları mertebelere yükselmelerinin imkânsız olduğunu itiraf ediyorlar. Çünkü kemalatları varlıklarıyla eş zamanlıdır. Allah’ın ilmi ise onların ilimlerinin üstündedir. Allah, mutlak alimdir, hikmet sahibidir, ancak uygun olanı yapar, her yaptığı yerindedir. Bu

BAKARA SURESİ • 59

yüzden “Ey Adem! …meleklere anlat.” buyurmuştur da “onlara öğret” dememiştir. Çünkü ilerlemeyi, yükselmeyi gerektiren ve çalışmakla elde edilen bilgi, insani toplamın, terkibin bir özelliğidir. Bu terkibin her bir unsuru da ancak doğası gereği kendi algılama kapasitesinin kapsamına giren şeyleri algılar, başkasını değil. Örneğin, gözün gördüğü şeylerin çokluğu bilgi ve mertebesini arttırmaz. Göz, ancak görünme özelliğine sahip şeyleri görür, yanında bu özellikte olmayan şeyler ne kadar bulunursa bulunsun, göz tarafından görülmezler. Bütün batıni güçlerin durumu da bundan ibarettir. “Ben size…dememiş miydim?” ifadesinin meleklerin iç âlemlerindeki açılımı şöyledir: Allah, onların bilmediği göklerdeki ve yerdeki gaybı bilir. Bu gayb da insanın içine yerleştirilmiş irfan ve sevgi sırrıdır. Allah, bu sırrın bilgisini sırf insana tahsis etmiştir. Sizin açığa vurduklarınızı bilirim, insanın bozgunculuğuna dair sizin bildiğiniz şeyi bilirim, sizin gizlediğinizi de bilirim. Münezzeh ve kutsi olmasından dolayı kendi özlerinizi insandan üstün gördüğünüzü de bilirim. 34-Hani biz meleklere Adem’e secde edin, demiştik. İblis hariç hepsi secde ettiler. O yüz çevirdi ve büyüklük tasladı, böylece kâfirlerden oldu. “Hani biz meleklere Adem’e secde edin, demiştik.” Adem’e secde etmeleri; liderliğini kabul etmeleri, ona boyun eğmeleri, itaat etmeleri ve hizmetine girmeleri demektir. “İblis hariç hepsi secde etti. O yüz çevirdi, büyüklük tasladı.” İblis, vehmi bir güçtür, çünkü sırf arz meleklerinden biri değildir. Bu yüzden suretleri idrak etmek aracılığıyla anlamları idrak etmekten, dolayısıyla bil kuvve Allah’ın emrine boyun eğmekten perdelenmiştir. Semavi akli bir melek de değildir, bu yüzden Adem’in şerefini, üstünlüğünü idrak edemez ve sevgiyle benimseyip Allah’ın rızasını umarak boyun eğemez. “O cinlerdendi.” Yani süfli melekutün ve arza ait güçlerin bir parçasıydı. Cüzi anlamları idrak ettiği ve akli ufuklara yükseldiği için semavi melekler arasında büyümüş, eğitilmişti. Bu yüzden dilsiz, akılsız hayvanlar arasında insanın aklı konumundaydı. Yüz çevirmesi; aklın önderliğini benimsememesi ve hükmünü kabul etmemesi demektir. Büyüklük taslaması ise; maddi şeylerle ilgili cüzi anlamları kendi haddi çerçevesinde idrak etmesi şeklindeki düzeyi aşıp kendinin ötesindeki akli anlamları ve külli hükümleri kavrama düzeyine

60 • TEFSİRİ KEBİR / TE’VİLÂT

ulaşamadığı için balçık menşeli insanla gök ve arz meleklerinden kendini üstün sayması anlamındadır. “Böylece küfredenlerden oldu.” O ezelden, vahdet nurundan perdelendiği gibi akli ve ikili (semavi ve arzi) nurlardan da perdelenmişti. 35-Biz: Ey Adem! Sen ve eşin beraberce cennete yerleşin; orada kolaylıkla istediğiniz zaman her yerde cennet nimetlerinden yeyin; sadece şu ağaca yaklaşmayın. Eğer bu ağaçtan yerseniz her ikiniz de kendine kötülük eden zalimlerden olursunuz, dedik. “Biz: Ey Adem! Sen ve eşin beraberce cennete yerleşin…dedik.” Eşinden maksat, nefistir. Havva olarak isimlendirilmesinin nedeni, zülmani cisimle beraber olması, ondan ayrılmamasıdır. Çünkü “hayat”, siyah tonun baskın çıktığı renktir. Nitekim kalbe de “adem” denilmiştir, çünkü cisimle ilintilidir ve tamamen yapışmak suretiyle bir ayrılmazlığı yoktur. Bilindiği gibi “el-edeme” kelimesi, esmer yani siyaha çalan renk demektir. Eğer kalbin bu şekilde cisimle ilintisi olmasaydı “adem” olarak isimlendirilmezdi. İkisinin (Adem ve Havva’nın) ayrılmamaları emredilen cennet; ruh âlemi semasıdır. Burası kutsiyet bahçesidir. Demek isteniyor ki: Ruh semasından ayrılmayın. “Orada kolaylıkla istediğiniz zaman her yerde cennet nimetlerinden yeyin.” En geniş şekilde ve en yaygın haliyle anlamlarını, irfanını ve hikmetlerini alın. Bunlar kalbi gıdalar, ruhi meyvelerdir. Her bakımdan sonsuz bir genişliktir bu, istediğiniz yönden, istediğiniz mertebede, hal ve makamda dilediğiniz gibi istifade edin. Çünkü bu cennet devamlıdır, kesilmesi, yasaklanması söz konusu değildir. “İkiniz de kendine kötülük eden zalimlerden olursunuz.” Nuru karanlığın yerine koyanlardan olursunuz. Oysa nurun yeri orası değildir. İstidadınızın nurunu ve nur âleminden payınıza düşeni eksiltirsiniz. Çünkü zalim, ıstılahta bir şeyi ait olmadığı yere koyan, lugatte ise hakta ve zorunlu payda eksiklik yapan kimse anlamına gelir. 36-Şeytan onların ayaklarını kaydırıp haddi tecavüz ettirdi ve içinde bulundukları cennetten onları çıkardı. Bunun üzerine: Bir kısmınız diğerine düşman olarak ininiz, sizin için yeryüzünde barınak ve belli bir zamana dek yaşamak vardır, dedik.

BAKARA SURESİ • 61

37-Bu durum devam ederken Adem, Rabbinden birtakım ilhamlar aldı ve derhal tevbe etti. Çünkü Allah tevbeleri kabul eden ve merhameti bol olandır. “Şeytan onların ayaklarını kaydırıp oradan çıkardı.” Şeytan, cennetteki makamlarından onların ayaklarını kaydırarak tabiatın heva ve heves esaslı kaygan zeminine indirdi. Cismani lezzetleri onlara süslü göstermek ve bu aldatma girişimini sürekli yapmak suretiyle gerçekleştirdi bunu. Böylece, onları içinde bulundukları nimetlerden ve sürekli ruh âleminden çıkardı. Bazıları şöyle anlatmışlardır: Adem ve Havva geniş cennette istedikleri gibi dolaşırlarken, Tavus kuşu onları gizlice izliyordu. Derken Tavus kuşu cennettin surlarının üzerinde onlara göründü. Havva ona yaklaştı, Adem de Havva’yı izledi. Şeytan da duvarın arkasında onlara vesvese verdi. Bazıları da şunları anlatmışlardır: Şeytan, cennetin surlarına tırmanmaya çalışan bir yılanı aracı olarak kullanmıştır. Yılanın kuyruğundan tutup onu cennete çıkarmıştır. Birinci anlatımda, şeytanın cennetin dışında şehvet unsurunu kullanmasına işaret ediyorken, ikincisi şeytanın öfke unsurunu aracı olarak kullanmasına işaret etmektedir. Yılanın cennetin surlarını tırmanması, öfke unsurunun, ruhani ufuklara ve kalbi hayra şehvet unsurundan daha yakın olduğuna yönelik bir işarettir. “İniniz…dedik.” Süfli cihete, yani cismani âleme inişi onların ayrılmaz halleri haline getirdik “bir kısmınız diğerine düşman olarak.” Bu, iniş esnasındaki halleridir ve inişle kayıtlı bir durumdur. Çünkü cihet dediğimiz dünyaya iniş, dünyevi isteklerin maddenin dar kapsamında sınırlı ve başkasının ortaklığına tahammül edilemeyecek kadar cüzi olmasını gerektirir. Bu dünyevi nimetlerden biri yararlandı mı mutlaka bir başkası mahrum kalır, onu engellemiş olur. Böylece aralarında zorunlu olarak düşmanlık ve kin meydana gelir. Ama genel istek ve temennilerde durum farklıdır. Ayette çoğul bir hitap kullanılmıştır, çünkü Adem ve Havva’ya yönelik hitap, insan türüne yöneliktir. Bilindiği gibi kök, dalı da kapsar. “ Sizin için yeryüzünde…vardır.” Bu cihette yerleşme, karar kılma ve belli bir süre nimetlerden yararlanma vardır. Bu süre, iradi ölümle soyutlanıncaya ve doğal ölümle dünyevi payları kesilinceye kadardır. Yani iki kıyametten biri kopuncaya kadardır. Büyük veya küçük kıyamet… “Bu durum devam ederken Adem, Rabbinden birtakım ilhamlar aldı.” Rabbinin

62 • TEFSİRİ KEBİR / TE’VİLÂT

cihetinden nurlar ve tavırlar algıladı. Melekut ve ceberut âlemlerinden mertebeler ve mücerret ruhlar edindi. Çünkü her mücerret bir kelimedir, bunun nedeni de emir âleminden gelmesidir. Nitekim, Hz. İsa (a.s) da kelime olarak isimlendirilmiştir. Ya da ondan marifetler, ilimler ve hakikâtler aldı. “Ve derhal tevbe etti.” Tabii giysilerden soyutlanması, melekuti nurlar kervanına katılması, kutsi kemalatla nitelenmesi ve gerçek ilimlerle tecelli etmesi suretiyle rabbine dönüşü kabul edildi. “Tabe aleyhi” (tevbe etti) ifadesinin asıl anlamı, dönüşünü ona yönelik kıldı, onu dönen biri yaptı şeklindedir. Ömrüme andolsun, bu makbul bir tevbedir, kendisinden kaynaklanan bir dönüş değildir. “Çünkü Allah tevbeleri kabul edendir.” Kullarının tövbelerini çokça kabul eder. Rahimdir, rahmeti gazabının önüne geçmiştir. Kuluna gazap ederken dahi merhamet etmektedir. Nitekim, Adem’e yönelik gazabını da onun kemale ermesinin, kendisine dönmesinin sebebi kılmış, uzaklığını da kendisine yakın olmaya çalışmasının aracı haline getirmiştir. 38-Dedik ki: Hepiniz cennetten inin! Eğer benden size bir hidayet gelir de her kim hidayetime tabi olursa onlar için herhangi bir korku yoktur ve onlar üzüntü çekmezler. 39-İnkâr edip ayetlerimizi yalanlayanlara cehennemliktir, onlar orada ebedi kalırlar. gelince, onlar

40-Ey İsrailoğulları! Size verdiğim nimetlerimi hatırlayın, bana verdiğiniz sözü yerine getirin ki, ben de size vaat ettiklerimi vereyim. Yalnızca benden korkun. “Dedik ki: Hepiniz cennetten inin!” Cennetten inmeye ilişkin emir tekrarlanıyor ki, bunu isteyenin yüce Allah olduğu anlaşılsın. Eğer Allah bunu irade etmeseydi, İblis onları yoldan çıkarıp aldatamazdı. Bu yüzden yüce Allah, indirmeyi kendine nispet ediyor ve ikisinin cennetten çıkarılmasını Şeytana nispet ettikten sonra bu inişi sebeple irtibatlandırmıyor. Bu bakımdan, üzerinde durduğumuz ayet, yüce Allah’ın nebisine (s.a.v) hitaben buyurduğu şu ifadeye yakın bir anlam içermektedir: “Attığın zaman sen atmadın, fakat Allah attı.” (Enfal, 17) Bundan kaza ve kaderinin sırrını anlamak gerekir. Sonra yüce Allah indirmenin hikmetini şu değerlendirme cümlesiyle açıklıyor: “Eğer benden size bir hidayet gelir de her kim hidayetime tabi olursa onlar için

BAKARA SURESİ • 63

herhangi bir korku yoktur ve onlar üzüntü çekmezler.” İfadenin orijinalinin “fa” harfiyle başlaması nedensellik anlamına yönelik bir işarettir. Buna göre eğer cennetten iniş olmasaydı, onların hidayete tabi olmaları mümkün olmazdı, mutlu olanla bedbaht olan birbirinden ayırt edilemezdi. Sevap ve cezayı hakketme durumu gerçekleşmezdi. Dolayısıyla cennet ve cehennemden oluşan ceza (amellerin karşılığının verildiği) yurdu geçersiz olurdu, daha doğrusu var olmazdı. Hidayetten maksat, şeriattır. Şeriata tabi olan kimse, kötü akıbetten, olumsuz cezadan emin olur. Başına kötü bir akıbetin gelmesinden veya yok olmaktan, gerçek zevk ve lezzetlerden soyutlanmaktan korkmaz. Dünya güzelliklerinin kırıntılarından ve nimet kalıntılarından yoksun olduğu veya bunları elinden kaçırdığı için de üzüntü çekmez. Çünkü gözleri hidayete tabi olma nuruyla aydınlanmış ve öyle bir şeye tabi olmuştur ki, dünyevi lezzetlerle mukayese edilemez. Ruhani zevklere, sır fetihlerine, kalbi müşahedelere, akli ilimlere ve nefsi vecdlere kavuşmuştur. “İnkâr edenler…” Yani dinden perdelenmiş olanlar. İfade, hidayete tabi olmanın karşıtı olarak yer aldığı, onun hemen ardından zikredildiği için bu anlama gelmektedir. “Ve ayetlerimizi yalanlayanlara gelince, onlar cehennemliktir.” Mahrumiyet ateşine gireceklerdir. “Onlar orada ebedi kalırlar.” “Ey İsrailoğulları! Size verdiğim nimetleri hatırlayın, bana verdiğiniz sözü yerine getirin ki, ben de size vaat ettiklerimi vereyim, yalnızca benden korkun.” İsrailoğulları, ilahi lûtfa mazhar olmuş, hidayet ve nübuvvet nimetine nail kılınmış bir topluluktur. Yüce Allah, gayet latif ve nazik bir üslupla onları çağırıyor, eski nimetleri hatırlatıyor, ezeli ahitten sonra Tevratta onlardan alınan fiil tevhidine ilişkin geçmiş sözü anımsatıyor. Cefa gören sevenler geçmiş hatıraları birbirlerine hatırlatırlar. Aramızda akrabalık ve vuslat yok muydu? Yok muydu aramızda sevgi ve kardeşlik? Bu çağrı, sıfat tevhidine özgüdür ve ikinci perdenin kaldırılmasından ibarettir. Dolayısıyla dini nimeti, ahdi, Allah’ın nimet veren ve veli sıfatıyla tecelli etmesini hatırlatmaya ilişkindir. Bu davete icabet etmeme durumunda da korku tehdidi yöneltilmektedir. Ki korku anlamında

64 • TEFSİRİ KEBİR / TE’VİLÂT

kullanılan “er-Rehbe” kelimesi aynı anlama gelen “el-Havf” kelimesinden daha özeldir. Çünkü havf olarak korku, cezaya ilişkindir, er-rehbe ise öfkeye, kahra, yüz çevirmeye ve perdelenmeye yöneliktir. Aynı anlama gelen haşyet ise bundan da özeldir. Haşyet, zatın perdelenmesine duyulan korku anlamındadır. Yüce Allah şöyle buyuruyor: “Rablerinden sakınan ve kötü hesaptan korkan kimselerdir.” (Rad, 21) Aynı durum, bu kelimelerin anlamdaşı “el-Heybe” için de geçerlidir. Çünkü zatın azametiyle birlikte zikredilmektedir. 41-Elinizdekini tasdik edici olarak indirdiğime iman edin. Sakın onu inkâr edenlerin ilki olmayın! Ayetlerimi az bir karşılık ile satmayın, yalnız benden korkun. 42-Bilerek hakkı batıl ile karıştırmayın, hakkı gizlemeyin. 43-Namazı tam kılın, zekatı hakkıyla verin, rüku edenlerle beraber rüku edin. “İndirdiğime iman edin.” Elinizdeki Tevrat’ın içerdiği fiil tevhidini tasdik niteliğinde Sıfat tevhidi bağlamında habibime indirdiğim Kur’an’a inanın. “Sakın onu inkâr edenlerin ilki olmayın.” Kendi itikadınızla örtünerek ondan perdelenenlerin ilki olmayın. “Satmayın.” İhlas suresi ve ayetelkürsü gibi zatımın ve sıfatlarımın tecellisine delalet eden ayetlerimi “az bir karşılığa” değiştirmeyin. Maddi lezzetlere ve fiil tevhidi sevabına alıştığınız için, ayetlerimi nefsi cennetinizle değiştirmeyin. Eğer şirkten sakınıyorsanız, benim kahrımın, celalimin ve hicabimin dehşetinden de rızamı arzu ederek sakının. Benden başkası için herhangi bir sıfat ispat etmeyin. “Hakkı batıl ile karıştırmayın.” Yüce Allah’ın ilim, kudret ve irade gibi sıfatlarını batıl ile, yani Hakk’ın sıfatlarının zuhur ettikleri araçlar olan nefsinizin sıfatları ile karıştırmayın, nefsinize ait sıfatların çağırdığı hususlar ve zihninizde uyandırdığı düşünceler ile Hakk’ın çağırdığı hususlar ve canlandırdığı düşünceleri ayırt etmezlik etmeyin. Hakk’ın sıfatlarını nefsin sıfatlarıyla perdelemek, zuhur ettiklerinde nefsin sıfatlarını onların üzerine sermek suretiyle gizlemeyin. “Bildiğiniz halde.” Fiil tevhidini bilmeniz hasebiyle fiillerin kaynağının sıfat olduğunu bilmek durumundasınız. Dolayısıyla fiili O’ndan başkasına isnat etmediğiniz gibi sıfatı da O’ndan başkası için ispat etmeyin.

BAKARA SURESİ • 65

“Namazı tam kılın, zekâtı hakkıyla verin.” Sevabımı umabilmeniz ve rızamı talep etmeniz için. Bunun açılımı da şu ifadedir: “Rüku edenlerle beraber rüku edin.” Rüku, Allah’ın yaptıklarına boyun eğmek ve kabul etmektir. Rızanın da işaretidir. Zaten bu da sıfatlar tecellisinin mirası ve gayesidir. Demek isteniyor ki: Sıfatlarımı mütalaa ederken benim kaza ve kaderime rıza gösterin, namaz maksadıyla kıyam esnasında gerçekleştirilen teveccüh sevap ve ecir talebinin göstergesidir. Çünkü nefis burada kendi sıfatlarıyla bağımsız olarak belirginleşir. Boyun eğmenin en somut en son noktası olan secde ise, zatın tecellisi esnasında vahdette fena bulmanın alametidir. 44-Sizler Kitabı okuduğunuz halde, insanlara iyiliği emredip kendinizi unutuyor musunuz? Aklınızı kullanmıyor musunuz? 45-Sabır ve namaz ile Allah’tan yardım isteyin. Şüphesiz o, Allah’a saygıdan kalbi ürperenler dışında herkese zor ve ağır gelen bir görevdir. 46-Onlar, kesinlikle Rablerine kavuşacaklarını döneceklerini düşünen ve bunu kabullenen kimselerdir. ve O’na

47-Ey İsrailoğulları! Size verdiğim nimetimi ve sizi cümle âleme üstün kıldığımı hatırlayın. 48-Öyle ise bir günden korkun ki, o günde hiç kimse başkası için herhangi bir ödemede bulunamaz; hiç kimseden şefaat kabul olunmaz, fidye alınmaz; onlara asla yardım da yapılmaz. “İnsanlara iyiliği emrediyorsunuz” İfadenin orijinalinde geçen “birr” kelimesi kalbin saflaşmasını ve nefsin arınmasını gerektiren ve aydınlatıcılık özelliğiyle kalbe ve nefse eklemlenen güzel fiil anlamındadır. “Kendinizi unutuyor musunuz?” Fiil tecellisinden sıfat tecellisi makamına sizi yükseltecek fiilleri işlesenize! Halbuki siz, size Muhammed’in dinine uymanızı emreden fıtratınız kitabını da okuyorsunuz. Ki o sizi tevhid yolunda yürütmektedir. “Aklınızı kullanmıyor musunuz?” Bu ifade sert bir azarlama niteliğinde olup hamiyet duygularını kamçılamayı amaçlamaktadır. “Yardım isteyin.” Yardım ve destek isteyin kudret sahibi olandan. Çünkü sizin kendi fiillerinizi yerine getirecek gücünüz yoktur. “Sabır ile…” size karşı yapılan, sizin aracılığınızla gerçekleştirilen, size yükümlülük olarak sunulan ve de sizin niyetlendiğiniz bu arada

66 • TEFSİRİ KEBİR / TE’VİLÂT

ağırlıklarından dolayı hoşlanmadığınız şeylere karşı sabrederek yardım isteyin. Ki söz konusu fiilleri işleyerek rıza makamına ulaşasınız. “ Ve namaz ile…” yardım isteyin. Namaz, kalbin sıfat tecellisine hazır olmasıdır. Kuşkusuz namaz, dolayısıyla kalbin her türlü huzuru, büyük ve ağır bir olaydır. Taşınması güç bir meşakkâttir. Sadece latif tecelliler nurunu kabul ettikleri ve kahredici tecelliler egemenliği altına girdikleri için yumuşamış, kırılmış üperti duyan kalplere ağır gelmez. Onlar Rablerinin huzurunda olduklarına kesin olarak inanırlar. Yani sıfatlar huzurunda olduklarını bilirler. Çünkü onunla buluşma halinde Rab sıfatı buna delalet eder. “Ona döneceklerini” kesin olarak bilirler. Sıfatların fena bulması ve Onun sıfatlarının içinde silinmesi suretiyle Ona döneceklerini kabul ederler. Aynı hitap bir kez daha tekrarlanıyor. Bununla güdülen amaç, ilk olarak kendilerine hidayet veren, lûtfeden, kendilerini aynı dönemde yaşayan, ama hidayete karşı perdelenen diğer topluluklardan, ilk perdeyi kaldırmak suretiyle üstün kılan zatın, ikinci kez hidayet verenin aynısı olduğunu ifade etmektir. O ilk hidayette kendileri için kötülük dilemediği gibi bu ikinci hidayette de hayırdan başka bir şey dilememektedir. “Öyle bir günden korkun ki…bir ödemede bulunmaz.” Kahır sıfatının tecelli ettiği durumda, hiçbir fayda vermez. “Kimse bir başkası için herhangi bir ödemede bulunmaz.” Çünkü kimsenin böyle bir karşılık ve bedel ödemeye gücü yetmez. Şefaat ve yardım imkânı da olmadığı için kimsenin şefaati kabul edilmez. Çünkü hepsinin sıfatları ve fiilleri ortadan kalkmıştır. “Bir ayının orada in edindiğini göremezsin.” deyiminde olduğu gibi. “fidye alınmaz.” Orada hiç kimsenin malı mülkü olmadığı için fidye de alınmaz. “Onlara asla yardım da yapılmaz.” Orada yüce Allah’tan başka birinin gücünün olması, dolayısıyla yardım yapabilmesi mümkün değildir. 49-Hatırlayın ki, sizi, Firavun taraftarlarından kurtardık. Çünkü onlar size azabın en kötüsünü reva görüyorlar, yeni doğan erkek çocuklarınızı kesiyorlar, kızlarınızı hayatta bırakıyorlardı. Aslında, o size reva görülenlerde Rabbinizden büyük bir imtihan vardı. 50-Bir zamanlar biz sizin için denizi yardık, sizi kurtardık, Firavun’un taraftarlarını da, siz bakıp dururken denizde boğduk.

BAKARA SURESİ • 67

“Hatırlayın ki, sizi, Firavun taraftarlarından kurtardık.” Ayetin zahiri ve tefsiri, ilk bakışta anlaşılacağı gibi, kadim sevgiyi uyandırma amacına yönelik olarak nimeti hatırlatma mahiyetindedir. Batını ve tevili ise şöyledir: “Hatırlayın ki, sizi, Firavun taraftarlarından kurtardık.” Sizi, durmadan kötülüğü emreden, enaniyetiyle perdelenen ve varlık mülküne kurulan nefisten kurtardık. Mısır ise beden şehridir ve vehim, hayal, tahayyül, gazap ve şehvet gibi kuvvetleriyle nefis bu şehri ve Safvetullah olan ruh Yakub’unun çocukları olan ruhani kuvvetleri ve zahiri duyulardan oluşan bedenin tabii kuvvetleri ve bitkisel kuvvetleri köleleştirmişti. “Onlar size azabın en kötüsünü reva görüyorlardı.” Dünyaya hırsla sarılan kimselerin büyük zahmetler çekerek yaptıkları gibi size ağır yükümlülükler, mal toplamak, hırs ve arzuyla biriken malı depolamak gibi meşakkâtli emekleri omuzlarınıza bindirip sizi zorlu çalışmalara yöneltmişlerdi. Bunları düşünmek, bunlara önem vermek ve korumak suretiyle sizi köleleştirmişlerdi, bu arada kendileri bunlardan lezzet alırken bu sizin için bir azap konumundaydı, çünkü sizin de bunlardan lezzet almanıza engel oluyorlardı. “Yeni doğan erkek çocuklarınızı kesiyorlardı.” Kalbin iki gözü –nazari olanı sağ, ameli olanı sol gözükonumundaki nazari akıl ve ameli akıl, kalbin kulağı olan işitme, kalbin kalbi olan sır, fikir ve zikir gibi ruhani kuvvetleri öldürüyorlardı. “Kızlarınızı hayatta bırakıyorlardı.” Sözü edilen tabii kuvvetleri hayatta bırakıyorlardı. Bunu da ilk gruba giren kuvvetlerin özel faaliyetlerini baskı ve hakimiyetleriyle engelliyorlardı. Ruhun nuru ve desteğinden kaynaklanan hayattan alıkoyuyorlardı. İkinci gruba giren kuvvetleri ise güçlendirerek faaliyet imkanı tanıyor, etkin ve kalıcı olmalarını sağlıyorlardı. Kuşkusuz bu şekilde kurtarılmış olmanızda rabbinizden büyük bir nimet vardır. Bu, celal ve cemal sıfatlarını düşünme nimetidir. Ya da onların size bu şekilde azap etmesi, rabbinizden size yönelik büyük bir nimettir. Ki bu azap perdelenme, yoksun bırakılma ve uzaklaştırılma gazabıdır. Çünkü sınav anlamına gelen bela olgusu bu iki şekilde gerçekleşir. Nitekim yüce Allah şöyle buyurmuştur: “Onları iyilik ve kötülüklerle imtihan ettik.” (Araf, 168)

68 • TEFSİRİ KEBİR / TE’VİLÂT

“Bir zamanlar sizin için denizi yardık.” Suyu acı siyah denizi yardık. Ki bundan maksat da cismani maddedir. Yer yarılıp ondan bitki çıktığı gibi sizin varlığınızı da yarıp bu cismani maddeyi çıkardık. “Sizi kurtardık.” Ondan soyutlamak suretiyle sizi kurtardık. “Firavun’un taraftarlarını da denizde boğduk.” Yani nefsani kuvvetleri bu cismani madde içinde boğduk. Ondan ayrılmamaları, onda helak olup ifsat olmaları suretiyle yok ettik. Siz de buna şahit idiniz. Buradan hareketle ilk hitapta geçen “İsrailoğulları” ifadesini ruhani kuvvetler, onlara bahşedilen nimeti de ruh âleminden üzerlerine indirilen nurları kabul etmeye, marifet ve hikmetleri algılamaya yöneltilme, verdikleri sözde durmaları, ilk istidatları kapasitesine göre içlerine yerleştirilen tevhidi kanıtları ve gizli külli anlamları arınma ve özel fiiller aracılığıyla sürekli işleme suretiyle sergilemeleri şeklinde tevil etmek mümkündür. Yüce Allah’ın onlara verdiği sözü yerine getirmesi ise, arınma ve sahip oldukları anlamlar doğrultusunda amel etme suretiyle hakkını ifa etmeleri durumunda, üzerlerine kemal nurunu indirmesi anlamındadır. Eğer bir şeyden korkacaksanız, istidatlarınızın ortadan kalkması neticesinde nurlarımdan perdelenmekten korkun. İman edin, yani istidatlarınız kapsamındaki fıtri nuru tasdik eder mahiyette üzerinize indirdiğim nurani işrakı ve gaybi ilhamları kabul edin. Süfli cihete yönelmek suretiyle onu kabul etmekten perdelenmenin ilk mertebesinde yer almayın. Onu nefsani lezzetlerle ve bu lezzetlerin nesnel karşılıklarıyla değiştirmeyin. Ruhani marifet hakkını ve kutsi nurları maddi talepler batılı ve nefsani sıfatlar ile karıştırmayın. Maddi talepler ve nefsani sıfatlar üzerinizde zuhur ettirmek suretiyle bu hakkı ve nurları gizlemeyin. Ruhun huzuruna yönelişi ikame edin ve bunu sürekli yapın, emirlerini eksiksiz yerine getirin. Bilgilerinizin zekatını verin. Çünkü onları arındırıp terkip etmek suretiyle mallarınız olmasını sağladınız. Ki bilgilerinizin sonuç ve ayrılmazları şeklindeki sevabına nail olasınız. Bu bilgileri sizin huzurunuzda olan doğal bedensel kuvvetlerden oluşan fakirlerinize infak ediniz ki onlarla yaşamlarını sürdürsünler, erdemli ahlaklar edinsinler, güzel melekeler kazansınlar. Cinsinizin çocuklarına bunları öğretin ki kemale ersinler. Rükua gidin, akli emirleri, ruhsal nurları ve kalbi amelleri kabule hazır şekilde boyun eğin.

BAKARA SURESİ • 69

Yoksa siz insanlara iyilik etmeyi emrediyor da kendinizi unutuyor musunuz?! Sizden daha aşağı mertebede olan ve sizin hakimiyetiniz altında olanlara önderlik ediyor, güzel ibadetlerle, iyi huylarla örnek oluyor, onları sizin makamınıza yükselmeye ve sizin adabınızla edeplenmeye teşvik ediyorsunuz da, Allah’ın huzurunda ruhanilerin adabıyla edeplenme, sürekli mürakebe etme, müşahede makamında ruhun nurlarıyla aydınlanma ve vahdette fena esnasında onun makamına yükselme hususunda kendinizi unutuyor musunuz?! Halbuki siz Ruh rabbinden akıl meleği vasıtasıyla kalp nebisine inen makuller kitabını okuyorsunuz. Heva ve vehim şaibelerinden arınmış mücerret akıl ile düşünmez misiniz? Size zuhur eden, ruh sultanı nurları saltanatından ve hükümlerinden, azamet tecellilerinin ve hak ile huzurda olmanın kahrından size varit olan şeylere karşı sabırla yardım isteyin. Hiç kuşkusuz, bu yardım isteme, içleri ürperen, rıza gösteren, kalbin ve ruhun emirlerine uymayı kabul eden, onun huzurunda ve onun karşısında bulunduklarından en küçük bir kuşku duymayan, nurlarını kabul etmek suretiyle ona döneceklerine kesin olarak inanan kimselerden başkasına ağır ve meşakkâtli gelir. Âlemlerden üstün kılınmaları, insanda bulunan bütün kuvvetlerden daha şerefli kılınmış olmaları anlamındadır. 51-Musa’ya kırk gece söz vermiştik. Sonra haksızlık ederek buzağıyı tanrı edindiniz. 52-O davranışlarınızdan sonra şükredersiniz diye sizi affettik. 53-Doğru yolu bulasınız diye Musa’ya kitabı ve hak ile batılı ayıran hükümleri verdik, 54-Musa kavmine demişti ki: Ey Kavmim! Şüphesiz siz, buzağıyı tanrı edinmekle kendinize kötülük ettiniz. Onun için Yaradanınıza tevbe edin de nefislerinizi öldürün. Öyle yapmanız Yaratıcınızın katında sizin için daha iyidir. Böylece Allah tevbenizi kabul etmiş olur. Çünkü acıyıp tevbeleri kabul eden ancak O’dur. “Musa’ya söz vermiştik…” Firavun hanedanına karşı mukavemet edip onları helak ettikten sonra “kırk gece…” söz veriştik. Bu kırk gecede her şeyden elini çekerek tamamen bize yönelecekti. Böylece, bu süre içinde tabii perdelerden sıyrılıp yükselecekti. Çünkü bu perdeler, kalbinin nur madeninden istifade etmesine engel oluyorlardı.

70 • TEFSİRİ KEBİR / TE’VİLÂT

Bu arınma kırk gecede olacaktı. Kırk gece, bedeninin cenin olarak varoluş ve yaratılış suretiyle fıtrattan perdeleniş sürecine tekabül etmektedir. Nitekim hadiste şöyle buyrulmuştur: “Allah Adem’in hamurunu kırk sabah eliyle yoğurdu.” Bu sürede kalbinin vechindeki perde de kaldırıldı ve Tevrat’ın hikmeti kalbinden diline zuhur etti. Ama siz onun bir kenara çekilmesinin ve bir süreliğine ortadan kayboluşunun ardından eksik hayvani nefis buzağını tanrı edindiniz. “Haksızlık ederek.” İbadeti olması gereken yerden başka yere koymak suretiyle zulmettiniz. Asıl ibadet edilecek zatı bırakarak başkasına kulluk etme haksızlığını işlediniz. Bu iğrenç fiilden ve çirkin zulümden sonra, Musa’nın yanınıza dönmesiyle birlikte tevbe etmeniz üzerine sizi affettik ki benim affımda somutlaşan nimetime şükredesiniz, bu nimetin münim’den (nimet verenden) olduğunu tasavvur edesiniz. Böylece, münimin sıfatının tecellisini kabul etme donanımına hazır olasiniz. Ayetin ikinci tevili ise şöyledir: Bedene taalluk ettiği, dolayısıyla ruhani kuvvetlerden oluşan kavminden perdelendiği zaman kalp Musa’sına kırk gece söz vermiştik. Bu süre, beden bünyesinin yaratıldığı süredir. Sonra siz, onun kaybolmasından ve çocukluk halinde gizlenmesinden dolayı buzağıyı tanrı edindiniz. Ama bu tapınmanın ardından gerçeğe ulaştığınız, arınıp soyutlanmak suretiyle kalp nuru zuhur ettiği için sizi affettik ki, bu arınma sürecinde sizi muvaffak kılma, sıfatlarımın yolunu izleterek kemalinizin sebeplerini hazırlama nimetime şükredesiniz. Kalp Musa’sı, hidayetinin nuruyla yolunu bulasınız diye makuller kitabını, hikmet ve irfanı, hak ile batılı birbirinden ayıran hükmü getirince-birinci tevile göre ifadenin açıklamaya ihtiyacı yoktur-, nefsinize zulmettiniz, haklarını ve sevapla, sözü edilen tecellilerle ilgili paylarını kıstınız, eksilttiniz. O halde birinci perdeyi kaldırmak suretiyle Yaratıcınıza tevbe edin. Çünkü Yaratıcıdan söz edilmesi birinci perdeye delalet etmektedir. Riyazet kılıcıyla nefsinizi öldürün, paylarına engel olun, bağımsız olarak işlediği özel fiillerine mani olun. Hayat kaynağı ruhu mesabesindeki hevasını ezin. İkinci tevile göre, kalp kuvvetlerine ilham etti ki, siz nefse tapmak suretiyle haklarınızı eksilttiniz, kıstınız. Öyleyse, onun hidayet nuruyla yaratıcınıza dönün, tevbe edin. Riyazetle alışageldiğiniz şeyleri nefislerinizden alıkoyun. Hevanın galip gelmesi sonucu ona arız olan hayatına son vererek öldürün onu. Ta ki asıl hayatınızla yaşayasınız ve tevbeniz kabul edilsin.

BAKARA SURESİ • 71

55-Bir zamanlar: Ey Musa! Biz Allah’ı açıkça görmedikçe asla sana inanmayız, demiştiniz de bakıp durur olduğunuz halde hemen sizi yıldırım çarpmıştı. 56-Sonra ölümünüzün ardından sizi dirilttik ki şükredesiniz. 57-Ve sizi bulutla gölgeledik, size kudret helvası ve bıldırcın gönderdik ve “verdiğimiz güzel nimetlerden yeyiniz”dedik. Hakikâtte onlar bize değil sadece kendilerine kötülük ediyorlardı. Bir zamanlar: Ey Musa! Biz senin hidayetine gerçek imanla inanmayız, sen müşahede ve bizzat gözlemleme makamına erişmedikçe. Bunun üzerine sizi ölüm yıldırımı çarpmıştı. Bu ölümden maksat, zati tecellide fena bulmaktır. Siz bunu bekliyordunuz veya bizzat bakıp duruyordunuz. Sonra biz, fena bulmanın ardından sizi gerçek hayatla dirilttik ki tevhid nimetine ve Allah’ta süluk mertebesine kavuşma bağışına şükredesiniz. Üzerinize sıfat tecellisinden oluşan bulutları göndererek sizi gölgeledik. Sıfat bulutları, bütünüyle yakıcı olan zat güneşinin önünde duran perdeler konumundadır. Üzerinize tevekkül, rıza, hikmet ve irfan bıldırcını ve hakiki ilimler gibi haller, zevk makamları indirdik ki, bunlar zevkin tadını ve nefsin kötü ahlaklarının bertaraf edilmesini birlikte kapsıyorlardı. Bunları, içinde süluk ettiğiniz sıfat çölünde rahmet rüzgârları ve ilahi nefhalar size doğru getiriyordu. Yiyin, bu güzellikleri alın. Ama onlar nefeslerinin sıfatları ile perdelenmek suretiyle bize zulmetmediler, bizim haklarımızı ve sıfatlarımızı eksiltmediler, aksine, nefislerini mahrum bırakmak ve hüsrana uğratmak suretiyle kendi haklarını eksilttiler. Bu açıklama iki tevil açısından geçerlidir. Hitap genel olmakla beraber, israiloğullarının içinden seçilen yetmiş kişiye özgüdür. 58-Bu kasabaya girin, orada bulunanlardan dilediğiniz şekilde bol bol yeyin, kapısından eğilerek girin, “hıtta!”(Ya rabbi bizi affet) deyin ki, sizin hatalarınızı bağışlayalım; zira biz, iyi davrananlara fazlasıyla vereceğiz, demiştik. “Bu kasabaya girin…demiştik.” Müşahede makamı olan kutsal ruh bahçesine girin. Rızadan ibaret olan kapıdan girin. Nitekim bir hadiste şöyle buyurulmuştur: “Kaza ve kadere rıza göstermek, Allah’ın en büyük kapısıdır.” Secde ederek girin. İki büklüm olarak ve boyun eğerek girin.

72 • TEFSİRİ KEBİR / TE’VİLÂT

Çünkü size vasfi, fiili ve tahmili tecelliler varit olacaktır. “hıtta! deyin.” Allah’tan, sıfatlarınızın, ahlakınızın ve fiillerinizin günahlarını dökmesini, düşürmesini talep edin. Ki sizin günahlarınızı, türlü hatalarınızı ve hallerinizin günahlarını bağışlayalım. Biz ihsan sahiplerine fazlasıyla vereceğiz. Yani müşahede edenlere. Ayette geçen “Muhsin” kelimesiyle müşahede edenlerin kastedildiğini Resulullah’ın (s.a.v) şu hadisinden anlıyoruz: “İhsan, Allah’a onu görüyormuşsun gibi ibadet etmendir.” İhsanlarının sevabı, zatın ortaya çıkmasıdır. Ya da Allah’ta süluk etmeleridir ihsan. 59-Fakat zalimler, kendilerine söylenenleri başka sözlerle değiştirdiler. Bunun üzerine biz, yapmakta oldukları kötülükler sebebiyle zalimlerin üzerine gökten acı bir azap indirdik. “Fakat zalimler, kendilerine söylenenleri başka sözlerle değiştirdiler.” Ruhsal hazlar arzusuyla Allah’ın sıfatlarıyla sıfatlanmayı isteme dışında, nefsin hazlarından yararlanma arzusuyla onun sıfatlarıyla sıfatlanmayı istediler. Nitekim onların, kendilerine söylenen söz yerine “hinten simkasen” dedikleri rivayet edilir. Yani nefsin gıdasını istiyoruz. Bunun üzerine biz de özellikle zalimler üzerine ceza, azap, sıkıntı, darlık ve nefis zindanında karanlık, arzular ipine bağlanma tutsaklığı, heva kaydında tutulma perdelenmişliği, süfli maddeye sevgi beslemenin yoksunluğu ve zilletini, ruh seması cihetinden değişip zevale erme sonucunu, fasıklıkları yüzünden lütuf ve ruhtan alıkonmayı, yani kalbe itaat etmekten nefse itaat etme haline intikal etmeyi indirdik. Buna çok yakın olduğu için ikinci tevile gerek duymadık. 60-Musa, kavmi için su istemişti biz de ona: “Değneğinle taşa vur! ” demiştik. Derhal on iki kaynak fışkırdı. Her bölük, içeceği kaynağı bildi. Allah’ın rızkından yeyin, için, sakın yeryüzünde bozgunculuk etmeyin, dedik. “Musa, kavmi için su istemişti.” Ruh semasından ilim, hikmet ve anlam yağmurlarının yağmasını istemişti. Bedene taalluku esnasında dayandığı, fikirle bir yerde sebat bulmasını sağladığı nefis asasıyla beyin taşına vurmasını emrettik. Beyin taşı aklın menşeidir. Ondan beş zahir ve beş batın duyu, nazari akıl ve ameli akıldan oluşan insani duygular sayısınca ilim sularından on iki kaynak fışkırdı. Nitekim, Hz.

BAKARA SURESİ • 73

Resulullah (s.a.v) şöyle buyurmuştur: “Kim bir duyusunu yitirirse bir ilim yitirmiş olur.” Her grup içeceği kaynağı bildi. Her bilgi erbabı bu ilimden içeceği kaynağı bildi. Örneğin, sanat ehli ve bildikleriyle amel eden alimler ilmi akıl kaynaklarını, hekim ve arifler nazari akıl kaynaklarını, boyacılar görülen renkler kaynağını, musiki ehli olanlar sesler ilmi kaynağını bildiler, ondan istifade ettiler. İkinci tevili esas alırsak bu sefer karşımıza şöyle bir anlam çıkar: Kalp Musa’sına nefis asasını beyin taşına vurmasını emrettik. Ondan on iki kaynak fışkırdı. Bu kaynaklar yukarıda sözünü ettiğimiz duygulardır ki bunların her biri yine yukarıda sözü edilen on iki kuvvetten birine özgüdür. Bu on iki kuvvet de ruh Yakub’unun torunlarıdır. Her biri içeceği kaynağı bilmiştir. Allah’ın verdiği rızıktan yeyin, için. Yani yüce Allah’ın size rızık olarak verdiği ilimden, amelden ve hal ve makamdan yararlanın. Yeryüzünde bozgunculuk çıkarmayın, cahillik edip fesatta ileri gitmeyin. 61-Hani siz: Ey Musa! Bir tek yemekle yetinemeyiz; bizim için Rabbine dua et de yerin bitirdiği şeylerden; sebzesinden, hıyarından, sarımsağından, mercimeğinden, soğanından bize çıkarsın, dediniz. Musa ise: Daha iyiyi daha kötü ile değiştirmek mi istiyorsunuz? O halde şehre inin. Zira istedikleriniz sizin için orada var, dedi. İşte üzerlerine aşağılık ve yoksulluk damgası vuruldu. Allah’ın gazabına uğradılar. Bu musibetler, Allah’ın ayetlerini inkâra devam etmeleri, haksız olarak Nebileri öldürmeleri sebebiyle geldi. Bunların hepsi, sadece isyanları ve taşkınlıkları sebebiyledir. “Bir tek yemekle yetinemeyiz…” İlim, marifet ve hikmet gibi ruhani gıda ile yetinemeyiz. Bizim için Rabbine dua et, Rabbinden bizim için iste, gıdalarımızı çoğaltsın, bollaştırıp gıda edinmeyi kolaylaştırsın. Nefislerimiz toprağında biten habis şehvetlerden, adi lezzetlerden, soğuk meyvelerden, kısacası nefsin payı ve azabı niteliğindeki her şeyden versin. Şehre inin. Beden şehrine. Orada istediğiniz şeyler var. Böylece şehvetlerin peşine düştükleri, kabuk ve dış görünüş hırsına sahip oldukları için üzerlerine zillet ve yoksulluk damgası vuruldu. Yani muhtaçlıkları sürekli oldu. Ve süfli cihette ikame etmeleri süreklilik kazandı. Uzaklık ve kovulma gazabına müstahak oldular. Bu azap onlara Allah’tan geldi. Çünkü Allah’ın ayetlerinden ve tecellilerinden perdelendiler. Ayetin geri kalan kısmı, ayrıca bir açıklamayı

74 • TEFSİRİ KEBİR / TE’VİLÂT

gerektirmeyecek kadar açıktır. İkinci tevil açısından ayeti ele alırsak bu durumda şöyle bir anlam elde etmiş oluruz: Kendilerine yönelik sabit bir emir, kendilerini teşvik edici bir buyruk olmadan, bilakis sırf batıl duygularına uyarak kalp nebilerini öldürmeleri, kalp ve akıl emirlerine isyan etmeleri, bunların zahirine dayanarak azgınlık etmeleri nedeniyle üzerlerine aşağılık ve yoksulluk damgası vuruldu ve Allah’ın gazabına uğradılar. 62-Şüphesiz iman edenler, Yahudiler, Hıristiyanlar ve sabilerden Allah’a ve ahiret gününe hakkıyla inanıp Salih amel işleyenler için Rableri katında mükâfatlar vardır. Onlar için herhangi bir korku yoktur. Onlar üzüntü çekmeyeceklerdir. “Şüphesiz iman edenler…” taklidi iman ile inananlar, zahiri imana sahip olanlar ve Batıni imana sahip olanlar ile makulattan perdelendikleri için akıl meleklerine ve vehmi ve hayali olgularla perdelendikleri için nefsani kuvvetlerin yıldızlarına tapanlar, bunlardan her kim gerçek anlamda Allah’a ve ahiret gününe iman ederse, tevhid ve kıyamet ilmine kesinkes kani olursa, Allah’ın huzuruna çıkarken kendisi için yararlı olanı, ahirette mutluluk sağlayacak şeyi bilirse, işte bu gibi kimseler için rableri katında fiil ve sıfat cennetlerinden oluşan ruhani baki sevaplar vardır. Fiillerinin akıbetlerinden dolayı korkmazlar ve sıfatlar tecellilerini kaçırmaktan dolayı da üzülmezler. Bu ayet, İsrailoğullarına yönelik hitabın ortasında yer almış bir ara açıklama niteliğindedir. 63-Sizden sağlam bir söz almış, Tur Dağının altında, size verdiğimizi kuvvetle tutun, onda bulunanları daima hatırlayın, umulur ki, korunursunuz, demiştik. 64-Ondan sonra sözünüzden dönmüştünüz. Eğer sizin üzerinizde Allah’ın ihsanı ve rahmeti olmasaydı, muhakkak zarara uğrayanlardan olurdunuz. “Sizden sağlam bir söz almıştık…” Burada ya ezeli önceki söz, ya da evrat kapsamında sonraki söz, yahut aklı deliller aracılığıyla fiil ve sıfat tevhidi üzerine onlardan alınan söz kastediliyor. Üzerinize beyin Tur’unu kaldırdık ki, manaları anlama ve kabul etmeniz mümkün olsun.

BAKARA SURESİ • 75

“Dedik ki: Tutun”, yani size verdiğimiz Tevrat’ı veya hak ile batılı ayırma özelliğine sahip akıl kitabını ciddiyetle kabul edin, içindeki hikmetleri, marifetleri, ilim ve şeri hükümleri anlayın, ki şirkten, cehaletten ve fısktan sakınasınız. Sonra süfli cihete yönelmek suretiyle bundan yüz çevirdiniz. Eğer Allah’ın size yönelik akıl hidayeti şeklindeki lütfü ve basiret ve şeriat nuru şeklindeki rahmeti olmasaydı hüsrana uğrayanlardan olurdunuz. 65-İçinizden cumartesi günü azgınlık edip de, bu yüzden kendilerine: Aşağılık maymunlar olun! dediklerimizi elbette bilmektesiniz. 66-Biz bunu hadiseyi bizzat görenlere ve sonradan gelenlere bir ibret dersi, muttakiler için de bir öğüt vesilesi kıldık. “ …Azgınlık edenleri elbette bildiniz…” Bil ki: İnsanlar ihmal edilir, kendi hallerine bırakılır, tabiatlarıyla baş başa kalacak şekilde salıverilirlerse, azarlar, cismani lezzetlere dalar, zülmani bulutların içinde kaybolurlar. Çünkü bu hususta alışkanlık kazanma özellikleri vardır. İlk çocukluktan, küçük yaşlardan itibaren bu yöndeki eğilimleri gelişmiştir. Derken istidatları yok olur, insanlık mertebesinden aşağı düşer, başka aşağılık varlıklara dönüşürler. Nitekim, yüce Allah şöyle buyurmuştur: “Allah’ın lanetlediği ve gazap ettiği, aralarından maymunlar, domuzlar çıkardığı…” (Maide, 60). Buna karşılık insanlar muhafaza edilir, şeri ve akli siyasetle gözetilirlerse, hikmet, adap, tehdit ve vaat esaslı öğütlerle terbiye edilirlerse yükselirler, nurlanırlar. Şair şöyle der: Bu nefistir, eğer ihmal edilirse alçaklığı yol edinir Ama erdemlere doğru yöneltirsen, parıldar. Bu nedenle ibadetler öngörülmüş ve insanların bu ibadetleri belli vakitlerde tekrar etmeleri farz kılınmıştır. Ta ki gaflet vakitlerinde biriken tabiat tortuları, lezzet alma ve şehevi arzuları tatmin etme vakitlerinde arız olan meşguliyet karanlıkları dağılsın, huzurda olma nurunun etkisiyle içleri aydınlansın, nefis uçurumuna yuvarlanmaktan, tökezlenmekten kurtulup Hakk’a yönelme ile kalpleri hayat bulsun, ruhun ruhu ve vahdet sevgisi ile rahata kavuşup heva yalnızlığından ve kesret girdabından kurtulsunlar. Nitekim Resulullah (s.a.v) şöyle buyurmuştur: “Bir namazdan sonra kılınan namaz, kişi eğer büyük

76 • TEFSİRİ KEBİR / TE’VİLÂT

günahlardan kaçınmışsa, o arada işlenen küçük günahların kefaretidir.” Görmez misiniz ki, büyük hadesetten ve cinsel birleşmeden sonra gusül, küçük hadesetten sonra da abdest almak suretiyle temizlenme emredilmiştir?! Dolayısıyla gece ve gündüz saatlerinde dünyevi işlerle meşguliyetten sıyrılma amacıyla beş vakit namaz emredilmiştir. Bu beş vakit namaz beş duyudan kaynaklanan kir ve tortuları giderir. Ki bunlar nefiste ilgili oldukları duyulara uygun olumsuz etkiler bırakırlar. Bu nedenle bir haftalık ayrılığa, türlü iş ve kazanç yollarıyla meşgul olma yalnızlığının, bedensel giysilerin ve nefsani arzuların karanlığına karşılık ibadete tahsis edilmiş bir günde toplanma öngörülmüştür ki, toplanma sıcaklığı ve ünsiyet ile ayrılık yalnızlığı ortadan kalksın, aralarında sevgi ve kaynaşma meydana gelsin, ibadet nurunun, Hakk’a yönelişin etkisiyle dünyevi işlerle meşgul olup Hakk’ı bir kenara bırakma karanlığı dağılsın, iç âlemleri aydınlansın. Dolayısıyla Yahudiler için haftanın ilk günü toplanma günü olarak tahsis edilmiştir. Çünkü onlar başlangıç ve zahir ehlidirler. Hıristiyanlara da ondan sonraki gün tahsis edilmiştir, bunun nedeni onların ahiret, ruhaniyet ve batın ehli olmaları ve bize oranla başlangıç ve zahirden geri kalmalarıdır. Müslümanlara da haftanın son günü tahsis edilmiştir. Yani Cuma günü. Çünkü Müslümanlar son Nübüvvet ehli olup ahir zamanda gelmişlerdir. Külli ve toplu birlik ehlidirler. Bu değerlendirme cumartesi gününün rivayette belirtildiği haftanın son günü kabul edilirse, cumartesi yedinci gün olarak belirginleşir. Dolayısıyla bu tanzim Hak Teala açısından söz konusu olur. Çünkü Yahudilerin çağrısının esasını oluşturan his âlemi, âlemlerin sonuncusudur. Hıristiyanların çağrılarının temeli olan akıl âlemi ise âlemlerin ilkidir. Cuma günü de toplanma ve bitim günüdür. Bu sistemi ve denetimi gözetmeyen kimsenin istidat nuru ortadan kalkar, Cumartesi yasağını çiğneyenler gibi başka bir mahluka dönüştürülür. Cumartesi ehli denilen bu kimseler, o gün avlanmaktan, Cumartesi günü nefsani hazları derlemekten ve bunlara bürünmekten menedilmişlerdi. Fakat onlar bu yasağı çiğnemek için bir hileye başvurdular; denizin sahilinde havuzlar yapıp balıkların oralarda toplanmasını sağlayarak pazar günü avladılar.

BAKARA SURESİ • 77

Diğer bir ifadeyle haftanın sair günlerinde heyuli cürüm denizinin ve maddi cürümlerin sularını evlerinin havuzlarına doldurdular, onunla türlü yiyecekler, içecekler, lezzetler ve eğlenceler cemettiler. Böylece cumartesi günü onlar için bütün nefsani hazlar, paylar, haftanın diğer günlerinde kendilerine yetecek kadar birikti. Ki o günlerde kazançla, sanat ve meslekle ilgilenecek zaman bulabilsinler. Nitekim, bugün de Yahudiler ve çeşitli Müslüman gruplar böyle davranmaktadırlar. Fasıklıklarının büyük kısmı bu hususta gerçekleşmektedir. İşte bu cumartesi günü, gelenek haline getirdikleri bir yöntemdir. Bu da gösteriyor ki, huzurda oldukları bütün vakitlerde ilgileri dünyaya, nefis ve hevanın hazlarını talep etmeye yöneliktir. Nitekim, bugün nice Müslüman vardır ki bedeni mescitte, namazda olduğu halde kalbi pazarda alışveriştedir. Hatta böyle Müslümanlardan biri şöyle demiştir: “Ben bütün hesap listemi namazda çıkarırım.” Yani, dünya ile meşgul olmaya ara verip namaza durduğum zaman kalbim, ticaretimin bilançosunu, alacaklarımın, borçlarımın listesini çıkarmaya başlar. İşte bu tavır, yüksek insani âlemden aşağı hayvani âleme yuvarlanmayı kaçınılmaz kılar. “Kendilerine: aşağılık maymunlar olun, dedik.” ifadesinin anlamı budur. Yani, görünürde insana benzerler, ama insan değildirler. Aşağılıktırlar, uzaklaştırılmış ve kovulmuşlardır. İnsanların dünya ve ahirette başka varlıklara dönüşmeleri inkârı mümkün olmayan bir haktır. Bu hususu dile getiren ayetler ve hadisler vardır. Bir ayette “Aralarından maymunlar ve domuzlar çıkardı…” (Maide, 60) buyurulmuştur. Resulullah efendimiz (s.a.v) de şöyle buyurmuştur: “Bazı insanlar kıyamet günü öyle bir kalıp ve suret içinde haşredilirler ki, maymun ve domuz onların yanında güzel kalır.” Yine Resulullah’tan (s.a.v) şöyle rivayet edilmiştir: “On üç türlü mesh vardır.” Sonra bu meshedilişlerin her birinin sayısını, bunu gerektiren amelleri, günahları ve meshediliş gerekçelerini açıklamıştır. Kısacası bir kimseye hayvanlara özgü herhangi bir nitelik galip gelir, istidadını yok edecek şekilde kökleşir, karakterinde, tabiatında kalıcı bir yer edinerek artık özel sureti haline gelirse-tıpkı kaynağı kibrit madeni olan su gibi-, bu kimsenin karakteri, tabiatı, seciyesi o hayvanın karakteri, tabiatı ve seciyesi olur, nefsi söz konusu hayvanın nefsine dönüşür. Ölümden sonra ruhu bedenden ayrılınca ahiret âleminde karakterine uygun bir sıfata bürünür ve bu sıfat onun sureti olur. Allah bu gerçeği herkesten daha iyi bilir.

78 • TEFSİRİ KEBİR / TE’VİLÂT

67-Musa kavmine: Allah bir sığır kesmenizi emrediyor, demişti de: Bizimle alay mı ediyorsun? demişlerdi. O da: Cahillerden olmaktan Allah’a sığınırım, demişti. 68-Bizim adımıza Rabbine dua et, bize onun ne olduğunu açıklasın, dediler. Musa: Allah diyor ki: O, ne yaşlı ne körpe; ikisi arasında bir inek. Size emredileni hemen yapın dedi. 69-Bu defa: Bizim için Rabbine dua et, bize onun rengini açıklasın, dediler. “O diyor ki: Sarı renkli, parlak tüylü, bakanların içini açan bir inektir” dedi. 70-Ey Musa! Bizim için, Rabbine dua et de onun nasıl bir sığır olduğunu bize açıklasın, nasıl bir inek keseceğimizi anlayamadık. Biz, inşallah emredileni yapma yolunu buluruz, dediler. 71-Musa dedi ki: Allah şöyle buyuruyor: O, henüz boyunduruk altına alınmayan, yer sürmeyen ekin sulamayan, serbest dolaşan, renginde hiç alacası bulunmayan bir inektir. “İşte şimdi gerçeği anlattın” dediler ve bunun üzerine kestiler, ama az kalsın kesmeyeceklerdi. “Musa kavmine: Allah bir sığır kesmenizi emrediyor, demişti.” Sığırdan maksat, hayvani nefistir. Bu hayvani nefsin boğazlanması ise, hevasının, tutkulu arzularının ezilmesidir. Çünkü heva ve heves nefsin hayatıdır. Yani riyazet bıçağının ağzıyla nefsi kesmek, diğer bir ifadeyle onu kendine özgü fiillerini ifa etmekten alıkoymaktır. “Sen bizimle alay mı ediyorsun?” dediler. “Sana itaat edelim ve sana boyun eğelim diye bizi hafife mi alıyorsun?” Nitekim, Firavun ile ilgili olarak, onun kavmini hafife alıp alay ettiği, onların da ona itaat ettiği belirtilmiştir. Bunun üzerine dedi ki: “Cahillerden olmaktan Allah’a sığınırım.” Başkalarını küçümseyip alaya almaktan Allah’a sığınırım. Liderlik istemek cahillerin davranışıdır. “Bizim adımıza Rabbine dua et, bize onun ne olduğunu açıklasın, dediler.” Rabbine bizim adımıza, onun ne olduğunu sor. O yaşlı değildir, yani istidadını yitirmiş bir yaşa gelmemiştir. İnanış ve alışkanlıkların kök saldıkları kadar yaşamamıştır. Nitekim “Kırkından sonra sofu soğuk olur.” denilmiştir. “Ne de körpedir.” Kendisinden isteneni yerine getiremeyecek ve riyazete tahammül edemeyecek kadar istidadı eksik de değildir. Çünkü, tabii kuvvetler ona galiptir ve güç yetirecek

BAKARA SURESİ • 79

kapasitededir. “İkisinin arasında bir inek.” Yukarıda anlatılanların arasında bir inektir. “Sarı renkli…” Cisimde nuranilik kesinlikle bulunmadığı için rengi siyahtır. Nefsin rengi ise bitkiseldir, yani yeşildir. Çünkü nuranilik onda zuhur eder. Siyahlığın ona galip gelmesi nuru idrak etmemesinden kaynaklanır. Cisme taalluk edişinin karasıdır nefse yansıyan. Çünkü kırmızı, beyaz renk ile siyah renk arasında, ikisinin karışımından ibaret bir renktir, ama siyah ton daha ağırlıklıdır. Ama insanda sarı renklidir nefis. Bunun nedeni de kalbin yanı başında, onun komşusu olduğunu idrak edişinin nuraniliğinin galip gelmesidir. Çünkü sarı renk, üzerine beyaz renk baskın gelmiş kırmızı renkten ibarettir. “Parlak tüylüdür.” İstidadının saflığından, kalbin nurunun parıldayışının üzerine yansımasından dolayı rengi göz alıcı parlaklığa sahiptir. “Bakanların içini açar.” İstidat nurunun gücünden ve parıldayışından dolayı bakanların içini açar. “Bakanlar” derken, istidatlara muttali olan kâmiller kastedilir. Çünkü kâmil insanlar, istidat ve basiret sahiplerini severler, onların huzurunda olmaktan zevk duyarlar. “Nasıl bir inek keseceğimizi anlayamadık.” Çünkü, bu niteliklere sahip çok inek vardır. İstidat sahibi çok kimse vardır, ama her istidat sahibi talip değildir. Nitekim şöyle denmiştir: “Her tabiat, kabiliyet sahibi değildir. Her kabiliyet sahibi talip değildir. Her talip sabırlı değildir ve her sabreden de bulmaz.” “Biz, inşallah emredileni yapma yolunu buluruz.” Bu ineği kesmenin bir yolunu buluruz. “İnşallah…” demeleri istidat sahibi olduklarının delilidir. Çünkü olayların Allah’ın dilemesine bağlı olduğunu, O’nun muvaffak kılmasıyla kolaylaştıklarını biliyorlardı. Bu yüzden Resulullah (s.a.v) şöyle buyurmuştur: “Eğer (inşallah diyerek) istisna etmeselerdi, emredileni zaman durdukça gerçekleştiremezlerdi.” “Henüz boyunduruk altına alınmamıştır.” Şeriatın emrine boyun eğip uymamıştır. Salih ameller ve ibadetlerle istidat yerini sürmemiştir. İçinde bil kuvve bulunan irfan ve hikmet ekinini sulamamıştır. Kesbi ilimler ve nüfuz edici fikirleri suyunu sunmamıştır. Çünkü bu tür sığırların boğazlanmaya ihtiyacı olmaz. “serbest dolaşır (salmadır)” Sahibi meraya serbestçe otlasın diye salmıştır. Kurallar, gelenekler, kanunlar ve adaplarla idare edilmemektedir.

80 • TEFSİRİ KEBİR / TE’VİLÂT

“Renginde hiç alaca yoktur.” Herhangi bir itikad ve mezhep onda kökleşmemiştir. Çünkü boğazlanmaya elverişli değildir. “İşte şimdi gerçeği anlattın.” Kemale hazır, iştiyak duyan ve arzu eden kimsenin açıklaması gibi sabit gerçeği söyledin. “Bunun üzerine kestiler, ama az kalsın kesmeyeceklerdi.” Çok soru sormalarından, meselede gereksiz abartmaya yeltenmelerinden, konuyu alabildiğine derinleştirmelerinden, kesilmesi istenen sığırın durumunu enine boyuna kurcalamalarından, konuya dair açıklama ile ilgili fuzuli söz söylemlerinden dolayı az kalsın kesmeyeceklerdi. Çünkü bu tavırları nefsin hızlı davranma eğiliminde olmadığını, riyazetten yüz çevirdiğini, fuzuli davranışların ona galip geldiğini, onların da kendilerinden isteneni yapmakta zorlandıklarını, geciktirdiklerini gösteriyordu. Nitekim Resulullah (s.a.v) öyle buyurmuştur: “ Eğer ilk başta bulabildikleri herhangi bir sığırı kesselerdi, bu yeterli olacaktı. Ama onlar zorlaştırdılar, Allah da buna bağlı olarak yükümlülüklerini ağırlaştırdı.” Yani fuzuli bir araştırmaya kalkmasalardı, gereksiz sorular sormasalardı, kendilerinden istenen görev bu kadar ağırlaşmayacaktı. Hemen görevi yerine getirmeye yeltenmeleri kabiliyetlerinin ve iradelerinin gücünü ortaya koyacaktı. Kolay idare edilir, rahat yönetilir olduklarını ifade etmiş olacaklardı. Resulullah (s.a.v) “Sizden öncekiler çok soru sordukları için helak oldular.” buyurarak gereksiz ve çok soru sormayı nehyetmiştir. Yüce Allah bir ayette şöyle buyuruyor: “Açıklanırsa hoşunuza gitmeyecek olan şeyleri sormayın.” (Maide, 101) Bu olayla ilgili olarak şöyle bir kıssa anlatılır: İsrailoğullarından yaşlı bir adamın bu evsafta bir buzağısı dünyaya geldi. Yaşlı adamın küçük bir oğlu vardı. Buzağıyı alıp çocuğun yaşlı anasının yanına götürdü ve “buzağı şu çocuğundur. Onu meraya sal. Bakarsın çocuk buluğ çağına erince, işine yarar.” dedi. Bu olay meydana gelip İsrailoğulları kırk sene boyunca bu evsafta bir sığır aramak durumunda kalınca, kadın gelişmeleri haber aldı ve oğluna babasının tavsiyesini hatırlattı. Çocuk artık büyümüş, gelişmişti. Çocuk meraya giderek sığırı bulup getirdi. İsrailoğulları, sığırı satın almak için onunla pazarlık ettiler. Yaşlı kadın sığırı satmasına engel oldu. Sonunda bir tulum dolusu altınla sığırı satın aldılar.” Yaşlı adam ruhtur. Koca karı cismani tabiattır. Yaşlı adamın küçük oğlu, ruhun ürünü olan akıldır. Öldürülmüş genç kalptir. Ruh

BAKARA SURESİ • 81

yaşlısı nefis buzağını tabiat kocakarısına, büyüyünceye kadar tabii lezzetler merasında otlasın diye teslim etti. Ki akıl çocuğu, makul niteliklerini somut özelliklerinden çekip çıkarmak, akli ilimleri kazanmasını sağlayan güçlerden biri olup meradan edindiği fikir gücünü kullanmak suretiyle buluğ çağına erişince ondan istifade etsin. İsrailoğullarının kırk sene uğraşmaları, gerçek buluğ çağına kadar amellerle, adapla ve ahlaki meziyetleri bezenme ile Allah’a yönelik seyri gerçekleştirmeye ve kalbin arınmasına işarettir. Nitekim, yüce Allah bir ayette “Güçlü çağına erip kırk yaşına varınca.” (Ahkaf, 15) buyurmuştur. İsrailoğullarının sığırı satın almak için pazarlık etmeleri şeri hidayet ve irade nuruyla aydınlanmış ruhani kuvvetleri talep etmeye, bunları vehme bulaşmış akıldan çekip alma isteğine işarettir. Aklın kıyasi makulelerle vehme kul olmasına, fikri olgularla aklın boyun eğdirilmesine, akli kıyaslarla şeri hidayet nurundan perdelenmesine ve şeri hükümlere bürünmemesine son verme isteğinin bir göstergesidir. Nitekim, durmadan soru sorup işi yokuşa sürmelerinin, ağırdan almalarının ve emri yerine getirme hususunda ayak sürtmelerinin sebebi budur. Kocakarının sığırı satmasına engel olması, tabiatın şeriata uymaya engel olmasına ve aklın da bu hususta tabiata destek olmasına işarettir. Çünkü akıl, dünya hayatının maslahatı ve geçim düzeyinin yükseltilip refaha kavuşturulması, hayatın bol ve geniş imkânlı olması hususunda şeriattan çok tabiatın tarafını gözetir. Kocakarının sığırı, tulumu dolusu altın karşılığında satması, boğazlanıp derisinin yüzülmesinden sonra yararlı şeri, akli ve ahlaki ilimlerle, dinin feri hükümleriyle süslenmesine ve suretinin akıl ve tabiata uygun şekilde bunları kapsamasına, akıl ve tabiatı hayatın maslahatını ve tabiatın arzularını elde etmek için kullanmak suretiyle onlardan yararlanmasına, sonra şeriatın izniyle helal yönden akli ameli istekleri karşılamasına, mübah bağlamında tasarrufta bulunmasına, kemalin elde edilmesinden ve sülukun tamamlanmasından sonra bolluk ve yararlanmaların her türlüsünden istifade edilmesine işarettir. 72-Hani siz bir adam öldürmüştünüz de onun hakkında birbirinizle atışmıştınız. Halbuki Allah gizlemekte olduğunuzu ortaya çıkaracaktır.

82 • TEFSİRİ KEBİR / TE’VİLÂT

“Hani siz bir adam öldürmüştünüz de onun hakkında birbirinizle atışmıştınız.” Burada, bir sığırı kesmelerinin emredilmesinin sebebine işaret ediliyor. Şöyle ki: İsrailoğullarından zengin bir adam vardı. Bu adamın genç bir oğlu vardı. Amcasının iki oğlu veya amcasının oğulları bu çocuğu öldürdüler, ki babasının mirasına konsunlar. Çocuğun cesedini İsrailoğullarının boyları arasındaki yolun üzerine bıraktılar. Bunun üzerine İsrailoğulları çocuğun öldürülmesi hususunda birbirlerini suçlayıp atışmaya başladılar. Derken, bir sığırın boğazlanmasına, boğazlanan sığırın etinden bir parçanın çocuğun cesedine surülmesine, dolayısıyla dirilip katilinin kim olduğunu söylemesine ilişkin emir varit oldu. Bu genç, irfan ve hikmet mallarına sahip zengin ruhun oğlu konumundaki kalptir. Onun öldürülmesi, gerçek hayatını sürdürmesine engel olunması, hayatının kaynağı olan gerçek aşkın içinden sökülüp alınması ve şehvet ve gazap kuvvetlerinin ona egemen kılınması anlamındadır. Çünkü şehvet ve gazap kalbin amcası olan hayvani nefsin oğullarıdır. Veya nefsin bütün kuvvetlerinin kalbe hakim kılınması kastedilmiştir. Ruh ve nefis, bir babadan, yani ruhu’l kuds adı verilen faal akıldan kaynaklanmaları, ondan doğmaları hasebiyle kardeştirler. Nitekim, bir hadiste bu bağlamda şöyle buyurulmuştur: “Halanız hurma ağacına ikramda bulunun. Çünkü o Adem’in yaratıldığı balçığın kalıntısından yaratılmıştır.” Kâmil bitkisel nefis, insani nefsin halası ise hayvani nefis de halasıdır. Bu kuvvetler kalbi öldürdüler ki babasının mirası olan akli anlamları ve hikmetleri arzuları, kemalleri ve lezzetleri için türlü hilelerle, tuzaklarla ve fikir kurnazlıklarıyla kullanabilsinler. Sonra onu tutup ruhani ve tabii kuvvetlerin arasına attılar. Bu kuvvetlerin onun öldürülmesi hususunda birbirleriyle atışması, bu kuvvetlerden her birinin, bozgunculuk ve günahkârlığı diğer kuvvetin üzerine yıkmaya çalışması, yapıcılık ve suçsuzluğu ise kendine özgü kılması anlamındadır. Çünkü bu kuvvetler, faaliyetleri ve lezzetleri hususunda birbirleriyle çekişir, atışırlar ve her biri kendine uygun, kendisiyle örtüşen olgular aracılığıyla ötekisine uygun, ötekisiyle örtüşen olgulardan perdelenir. Dolayısıyla yapıcılığı, salahı kendinde, yıkıcılığı, bozgunculuğu da başkasında görür. “Halbuki Allah gizlemekte olduğunuzu ortaya çıkaracaktır.” Sizin istila etmeniz suretiyle üzerini örttüğünüz kalbin nurunu ve hayatını ortaya çıkaracaktır.

BAKARA SURESİ • 83

73-Haydi, şimdi öldürülen adama, kesilen ineğin bir parçasıyla vurun, dedik. Böylece Allah ölüleri diriltir ve düşünesiniz diye size ayetlerini gösterir. “Haydi, şimdi öldürülen adama, kesilen ineğin bir parçasıyla vurun, dedik.” İneğin kuyruğunu veya-kıssada anlatıldığı üzere-dilini öldürülen adama vurun ki dirilip size katilinin kim olduğunu söylesin. Kuyruğun (öldürülen adama) vurulması, nefsin öldürülüp en zayıf kuvvetinin geride bırakılmasına işarettir. Kuyruk nefsin sonudur ki, ondan sonra bitkisel nefis gelir. Ayrıca, dokunma duyusu gibi onunla bitkisel nefis ve diğer zahiri duyuları arasındaki bağlantıyı sağlar. Çünkü zahiri duyular nefsin kuyruğu hükmündedir. Buna karşılık kesilen sığırın dilinin öldürülen adama vurulması, ahlakının ve güçlerinin iptal edilerek dili olan fikrinin geride bırakılmasına işarettir. Bunlar iki ayrı yoldur. Biri riyazet (gazap ve şehvetin öldürülmesi) yoludur ki, tasavvufun izlediği yol budur ve bu yol güçlü, suçlu, müstevli ve azgın nefisler için daha elverişlidir. Diğeri ise tahsil etme ve ahlakı iptal etme yoludur. Alimler ve hukema bu yolu izler ve bu yol zayıf, saf, uysal ve yumuşak nefislere daha uygundur. Sığırın bir parçasıyla “adama…vurun.” Bunun üzerine adam, şah damarından kanlar akar halde kalktı ve katilinin kim olduğunu söyledi. Yani gerçek hayata kavuşmuş olarak dirildi. Ama üzerinde öldürülmenin belirtileri vardı, çünkü bedenle ilintiliydi ve zorunlu olarak bedenin taleplerine bulaşmıştı. Böylece bedensel kuvvetlerin kendisini idrak etmesine engel olduğunu ve nurundan perdelediklerini bildi. “Böylece Allah ölüleri diriltir.” İşte bu büyük diriltme olayı gibi Allah ölüleri gerçek ameli hayat bahşederek cehalet ölümünden diriltir. Düşünesiniz diye delillerini ve sıfatlarının alametlerini size gösterir. 74-Bunlardan sonra yine kalpleriniz katılaştı. Artık kalpleriniz taş gibi yahut daha da katıdır. Çünkü taşlardan öylesi vardır ki, içinden ırmaklar kaynar. Öylesi de var ki, çatlar da ondan su fışkırır. Taşlardan bir kısmı da Allah korkusuyla yukardan aşağı yuvarlanır. Allah yapmakta olduklarınızdan gafil değildir. “Bunlardan sonra yine kalpleriniz katılaştı.” Bu olayın üzerinden uzun zaman geçtikten, ara dönem uzadıktan, toplumunuzda çeşitlenmeler birbirini izledikten ve çekişmeler art arda patlak verdikten sonra olaylara çokça karışmanın, bedensel lezzetlerle haşır neşir

84 • TEFSİRİ KEBİR / TE’VİLÂT

olmanın, nefsani sıfatlara iyice bürünmenin sonucu kalpleriniz katılaştı. “Artık kalpleriniz taş gibidir.” İlmi nakıştan etkilenmediği için taş gibidir. Veya taştan “daha katı” demir vs. gibi bir şeydir. Ardından yüce Allah, taşların onların kalplerinden daha yumuşak olduğunu açıklıyor ve bu bağlamda taşlarla ilgili üç duruma işaret ediyor. Bundan anlaşılıyor ki dört türlü kalp vardır: Bir tür kalp vardır ki ilahi nurla aydınlanmış, ona gömülmüştür. İlim denizine dalmış, batmıştır. Bu tür bir kalpten ilim nehirleri fışkırır. Ondan içen, ebedi hayata kavuşur. Öne geçen Allah ehlinin kalpleri gibi. Bu tür kalplere şu ifadeyle işaret edilmiştir: “Taşlardan öylesi var ki, içinden ırmaklar kaynar.” Bir tür kalp de vardır ki , ilmi kana kana içmiş, ezberleyip anlamıştır. İnsanlar da ondan yararlanır. İlimde derinleşen alimlerin kalpleri gibi. Bu tür bir kalbe de şu ifadeyle işaret edilmiştir: “Öylesi de var ki, çatlar da ondan su fışkırır.” Bir tür kalp de var ki, ürperir, boyun eğer, teslim olur ve itaat eder. Müslüman abidlerin ve zahidlerin kalpleri gibi. Bu tür kalplere de şu ifadeyle işaret edilmiştir: “Taşlardan bir kısmı da Allah korkusuyla yukardan aşağı yuvarlanır.” Bu tür kalplerin en basit hali, Allah korkusuyla yukarıdan aşağıya yuvarlanmaktır. Yani Allah’ın emrettiğine boyun eğmek, merkeze gayet akıcı bir şekilde meyletme özelliğine sahip olmaktır. Geride ilimden asla etkilenmeyen, korku karşısında yumuşamayan, hidayetten yüz çeviren, büyüklenerek hevanın buyruklarına uyan, inatla karşı çıkan bir kalp kalıyor. Madenler içinde böyle bir kalbe benzetilecek bir şey bulunmaz. Çünkü, bütün madenler Allah’ın kendilerine yönelttiği emri derhal kabul ederler. Örneğin demiri ele alalım; çok sert olmasına rağmen istendiği zaman yumuşayıverir. Hz. Resulullah (s.a.v) şöyle buyurmuştur: “Allah’ın benim aracığımla gönderdiği hidayet ve ilim, bir arazinin üzerine yağan bol yağmura benzer. Bu arazinin bir kısmı elverişlidir, suyu kabul eder, bol çayır ve yeşil ot yeşertir. Bir kısmı çukur olduğu için suyu tutar. Böylece Allah insanları bundan yararlandırır. Ondan içerler, hayvanlarını ve ekinlerini sularlar, onunla tarlalarını ekerler. Diğer bir kısmı ise eğilimli olduğu için suyu tutmaz, dolayısıyla böyle yerde çayır bitmez. İşte dinde derin kavrayışa sahip olan, ilim

BAKARA SURESİ • 85

öğrenen ve öğreten kimse ile buna başını kaldırıp bakmayan ve benimle gönderilen Allah’ın hidayetini kabul etmeyen kimselerin durumu buna benzer.” Resulullah (s.a.v) bu hadisinde son üç kalbi anlattı. Dördüncüsü ise Muhammedi kalptir. “Allah yapmakta olduklarınızdan gafil değildir.” Bu ifade, kalpleri katılaşmış kimselere yönelik bir tehdit içermektedir. Yani Allah onlardan haberdardır, onları nurundan mahrum ederek kendi karanlıkları içinde bırakır. Bundan sonraki ayetlerin anlamı açıktır ve öncekilerin tevili mahiyetindedir. 75-Şimdi onların size inanacaklarını mı umuyorsunuz? Oysa ki, onlardan bir zümre, Allah’ın kelamını işitirler de iyice anladıktan sonra, bile bile onu tahrif ederlerdi. 76-İnananlarla karşılaştıklarında “iman ettik” derler. Birbirleriyle baş başa kaldıkları vakit ise: “Allah’ın size açtıklarını, Rabbiniz katında sizin aleyhinize hüccet getirmeleri için mi onlara anlatıyorsunuz; bunları düşünemiyor musunuz?” derler. 77-Onlar bilmezler mi ki, gizlediklerini de açıkça yaptıklarını da Allah bilmektedir. 78-İçlerinde birtakım ümmiler vardır ki, Kitabı bilmezler. Bütün bildikleri kulaktan dolma şeylerdir. Onlar sadece zan ve tahminde bulunuyorlar. “Umuyor musunuz?” ki sizin yol göstermenizle sıfat tevhidini benimsesinler?! Oysa onlardan bir zümre Allah’ın sıfatlarını kabul ederlerdi, sonra bunları kendi nefislerine nispet ederek tahrif yönüne giderlerdi. “İyice anladıktan sonra.” Sıfat tevhidini bildikten sonra. Bizzat gözlemleyerek değil. “Bile bile…” Bunların Allah’ın sıfatları olduğunu biliyorlardı. Fakat tevhidleri meleke ve hal düzeyinde olmadığı, bilakis bilgi düzeyinde olduğu için, aklın kalbe egemen olmaktan gafil olduğu bir durumda nefisleri, ortaklık iddiasıyla bu sıfatları kendilerine nispet ederler. 79-Elleriyle bir kitap yazıp sonra onu az bir bedel karşılığında satmak için “Bu Allah katındandır” diyenlere yazıklar olsun! Elleriyle yazdıklarından ötürü vay haline onların! Ve kazandıklarından ötürü vay haline onların!

86 • TEFSİRİ KEBİR / TE’VİLÂT

“Elleriyle bir kitap yazanlara yazıklar olsun!” Kendisinde nefsin sıfatları geride kaldığı halde bunun farkında olmayana yazıklar olsun! Veya farkında olduğu halde hile yapan, ya da bunları açığa vurmayan, nefsiyle ve nefsinin sıfatları yapıp eden ve konuşan, sonra da nefsin hazlarından bir haz edinmek için bunların Allah katından olduğunu iddia edene yazıklar olsun! Daha doğrusu bu söz ve fiilin kendisi ve de Allah’a nispet edilişi nefis için tam bir haz ve daha güçlüsü olmayan bir günahtır. Yukarıda ele aldığımız ilk üç ayeti uyarlama esasına dayanan ikinci tevil yöntemiyle yorumlamak mümkündür. Şöyle ki: Ey ruhani kuvvetler! Şu nefsani kuvvetlerin, sizin hidayetiniz ve boyun eğmeniz nedeniyle iman etmelerini umuyor musunuz? Oysa vehim ve hayal gibi onlardan bir zümre Allah’ın sözünü işitirler. Allah’tan kalbe varit olan manaları algılarlar, bunları iyice anladıktan sonra tecrübelilikten ve intikal çokluğundan dolayı tahrif ederek cüzlere böler ve onlarla ilgili cüzi hükümler verirler, tıpkı uykuda veya gerçek hayatta bazı olaylarla ilgili olarak yaptıkları gibi. Yani bunları oldukları gibi idrak ederler. Ama bunları tahrif etmeyi, bazı sonuçlara, benzerlere ve zıtlara intikalini de bilirler. Sizinle karşılaşıp yüz yüze geldiklerinde, sizin huzurunuzda idrak ettiklerinizi algıladıklarında, onların sizin için teşyi edildiklerini, yükseltildiklerini gördüklerinde benimser ve tasdik ederler. Gaflet vakitlerinde baş başa kaldıklarında ise, Allah’ın kendilerine açtığı maddi, hayali ve mevhum idrakleri telkin etme hususunda birbirlerine engel olurlar ki bunları hüccet olarak kullansınlar ve rableri katında ruhaniyet huzurunda bunları delil kılsınlar. “Onlar bilmezler mi ki, gizlediklerini Allah bilmektedir.” Kendileri idrak edip de sizden gizledikleri şeyleri. “Açıkça yaptıklarını” da bilmektedir. Sizi bunlara muttali kılar ve onlara karşı size yardım eder. “İçlerinde…” Tabii kuvvetlerden idrak edilemeyen zahir duyular vardır ki, bunlar akli anlamlar kitabını bilmezler. Sadece lezzetlerine ve şehvetlerine dair beklentiler içinde olurlar. Kemal yolunda bunların kötü akıbetlerine ve zararlarına kani olmazlar. Aksine faydalı ve iyi şeyler olduklarını sanırlar.





BAKARA SURESİ • 87

80-İsrailoğulları: Sayılı birkaç gün müstesna, bize ateş dokunmayacaktır, dediler. De ki: Siz Allah katından bir söz mü aldınız-ki Allah sözünden caymaz-, yoksa Allah hakkında bilmediğiniz şeyleri mi söylüyorsunuz? 81-Hayır! Kim bir kötülük eder de kötülüğü kendisini çepeçevre kuşatırsa işte o kimseler cehennemliktir. Onlar orada devamlı kalırlar. 82-İman edip yararlı iş yapanlara gelince onlar da cennetliktirler. Onlar orada devamlı kalırlar. “Bize ateş dokunmayacaktır.” Ceza süresinin günahı işleme süresine eşit olduğuna inandılar. Günahın nefiste yerleşik, değişmez bir bozuk inanış, orada kök salmış bir karakter, nefsin zati niteliklerinden bir meleke haline gelmesi durumunda azabın ebediliğinin sebebi olacağını bilmiyorlar. “Kötülüğü kendisini çepeçevre kuşatırsa” ifadesinin anlamı da budur. Yani kötülük onu istila eder, bütünüyle kapsarsa. Giysiyi bütünüyle kaplayan siyah bir renk gibi. Eğer böyle olmasaydı itaat etmek de sevabın ebediliğine sebep olmazdı. 83-Vaktiyle biz, İsrailoğullarından: Yalnızca Allah’a kulluk edeceksiniz, ana-babaya, yakın akrabaya, yetimlere, yoksullara iyilik edeceksiniz diye söz almış ve “insanlara güzel söz söyleyin, namazı kılın, zekatı verin” diye de emretmiştik. Sonunda azınız müstesna, yüz çevirerek dönüp gittiniz. “Vaktiyle biz, İsrailoğullarından… söz almıştık.” Onlardan, tevhide bağlı kalacaklarına, tevhidin gereği olan davranışları sergileyeceklerine, rububiyet huzurunda bulunduklarını sürekli göz önünde bulunduracaklarına, rububiyetin zahiri niteliklerinde tecelli edişlerini müşahede edeceklerine ve bu müşahedenin hakkını vasıflarının zuhuruna uygun şekilde eda edeceklerine dair söz almıştık. Rablık sıfatları ve sonuçları zahirde ve görünür âlemde ilk olarak anne ve baba üzerinde zuhur eder. Bu, aradaki münasebetten, terbiye unsurundan ve duygusal bağlılıktan kaynaklanır. Bunlar da rahmet sahibi Rabbin anne ve babada evlada karşı uyandırdığı duygulardır. Bu nedenle anne ve babaya iyilik etmek, Allah’a bidatten hemen sonra gelmelidir. Çünkü rububiyet, anne ve babada zuhur etmiştir. Ardından, yakın akrabalar gelir. Bunun nedeni de ilahi bağlılık ve rahmet

88 • TEFSİRİ KEBİR / TE’VİLÂT

unsurunun kişiye nispetle onlarda zuhur etmiş olmasıdır. Arkasından, yetimler gelir. Çünkü yüce Allah, velayetini özel olarak onlara yöneltmiş ve onları diğer insanlardan daha üst düzeyde korumayı üstüne almıştır. Allah velisi, dostu olmayanın velisidir, dostudur. Ardından, yoksullar gelir, ki yüce Allah başkasının vasıtalığına baş vurmadan onların velayetini, gözetimini ve rızıklarını üzerine almıştır. Bundan sonra bütün insanlar gelir. Çünkü onlar arasında genel bir rahmet duygusu vardır ve bu da rahmaniyetin gölgesidir. Şu halde, dereceleri, üstünlükleri mertebeler halinde emredilen iyilik, Allah’ın sıfatlarını mazharlarında gözetmek, tecellilerinin hukukunu ve ahkamını riayet etmek suretiyle kulluğu sırf O’na yönelik yerine getirmek anlamındadır. 84-Birbirinizin kanını dökmeyeceğinize, birbirinizi yurtlarınızdan çıkarmayacağınıza dair sizden söz almıştık. Her şeyi görerek sonunda bunları kabul etmiştiniz. “Birbirinizin kanını dökmeyeceğinize dair sizden söz almıştık.” Nefsin ihtiyaçlarını ve lezzetlerini elde etmek için gerçek hayatınızı ve özel fiillerinizi terk ederek nefsin özelliklerini ve sıfatlarını arzu etmek ve nefsin hevasına ve karakterine meyletmek suretiyle kan dökmeyeceğinize dair sizden söz almıştık. “Birbirlerinizi yurtlarınızdan çıkarmayacağınıza” dair sizden söz almıştık. Yani özlerinizi, kendinizi. Çünkü nefis “zat / öz” olarak da ifade edilir. “Yurtlarınızdan…” ruhani karargâhlarınızdan ve kutsi bahçelerinizden çıkarmayacağınıza dair sizden söz almıştık. “Kabul etmiştiniz.” Bu sözü ikrar ederek sonuçlarını kabul etmiştiniz. “Her şeyi görerek…” bunları yerine getirmenizi mümkün kılan ilk istidadınızın ve fıtri aklınızın kapasitesine tanıklık etmiştiniz. 85-Bu misakı kabul eden sizler, birbirinizi öldürüyor, aranızdan bir zümreyi yurtlarından çıkarıyor, kötülük ve düşmanlıkta onlara karşı birleşiyorsunuz. Onları yurtlarından çıkarmak size haram olduğu halde size esirler olarak geldiklerinde fidye verip onları kurtarıyorsunuz. Yoksa siz Kitabın bir kısmına inanıp bir kısmını inkâr mı ediyorsunuz? Sizden öyle davrananların cezası dünya hayatında ancak rüsvalık; kıyamet gününde ise en şiddetli azaba itilmektir. Allah sizin yapmakta olduklarınızdan asla gafil değildir.

BAKARA SURESİ • 89

86-İşte onlar, ahirete karşılık dünya hayatını satın alan kimselerdir. Bu yüzden ne azapları hafifletilecek ne de kendilerine yardım edilecektir. “Bu misakı kabul eden sizler…” Fıtrattan kopan, asli istidat nurundan perdelenen sizler, azdığınız, heva ve hevesinize uyduğunuz için birbirinizi öldürüyorsunuz. İçinizden bir zümreyi saptırarak, yanlışa yönlendirerek, günah işlemeye ve hevanın peşinden koşturmaya teşvik ederek kadim, asli yurtlarından çıkarıyor, onlara karşı birbirinize yardım ediyor, onlar aleyhine günahta birbirine destek oluyorsunuz. Çirkin hayasızlıklar ve günahlar işliyorsunuz ki, onlar sizi görsünler de size uysunlar. Onlara karşı düşmanlık ediyorsunuz, insanlara zorbalıkla muamele ediyorsunuz ki, zulmünüz onlara kadar ulaşsın. Dolayısıyla, behimi ve yırtıcı gücün rezilliklerini onlara dayatıyorsunuz. Onları bu tür alçaklıkları işlemeye teşvik ediyorsunuz, bu tür rezaletleri onlara süslü gösteriyorsunuz. Nitekim tevhid ehli olduklarını iddia eden ve her şeyi mübah gören (ibahiye) bazı Müslüman grupların yöntemi de buna benzemektedir. “Size esirler olarak geldiklerinde…” İşledikleri günahların kaydı ile bağlanmış, çirkin fiillerinin kabahati ile size geldiklerinde pişmanlık duyarsınız. Onları ve benzerlerinin akıllarını çelmenizden dolayı pişman olursunuz. Yaşadıkları utancı ve rezaleti görüp acırsınız ve “fidye verip kurtarırsınız.” Hikmetli sözlerle, öğütlerle, akli ve ruhi lezzetlerin en yüce olduğunu, hevaya, nefse ve şeytana tabi olmanın sonunun vahim olduğunu, fiilleri itibariyle hayvanlara, haşerelere eş, vahşiliklerine ortak olmalarının yerilmeyi hakkeden, bir alçaklık olduğunu gösteren öğütlerle onları kurtarırsınız. Onlar da bu öğütlerin etkisiyle uyanırlar, kendilerine gelirler, o anda hevanın kaydından kurtulurlar. Benzeri bir durumu tevhid, irfan ve hikmet iddiasında bulunan kâfir bir zümrenin ve zümreye tabi olanların durumlarında gözlemlediğimiz gibi. “Yoksa siz kitabın bir kısmına mı inanıyorsunuz?” Akıl ve şeriat kitabının söz ve ikrar olarak sadece bir kısmına mı inanıyorsunuz? Bu kısmı ikrar edip tasdik mi ediyorsunuz? Bu bir kısım, hevaya uymak, yerilmeyi gerektirir, büyük bir vebalı, helak ve hüsranı icap eder, demektedir. “Bir kısmını da inkâr mı ediyorsunuz?” Söz ve ikrar olarak tasdik ettiğiniz kısmı fiil ve davranış olarak inkâr mı ediyorsunuz?

90 • TEFSİRİ KEBİR / TE’VİLÂT

Kitabın sizi nehyettiği şeylerden vazgeçmiyor musunuz? Kitabın nehyettiği, onların haram ve yasakları mübah ve helal saymalarıdır. “Sizden öyle davrananların cezası dünya hayatında rüsvaylıktır.” Dünya hayatında ve kıyamet gününde utanç verici duruma düşmek, zelil olmak, alçalmaktır. Yani dünyadan ayrıldığınızda, ki bu küçük kıyamettir, en şiddetli azaba duçar olacaksınız. Bu elem verici azap, onların, nefislerinde kök salmış karanlık, zulmet biçimleriyle cezalandırılmaları, bu kötülük ve zulmetlerin ateşiyle yakılmaları veya suretlerinin, biçimlerinin bütünüyle ters yüz edilmesinden, dolayısıyla musibetin kat be kat arttırılmasından ibarettir. “Allah sizin yapmakta olduklarınızdan asla gafil değildir.” Bütün yapıp ettiklerinizi kaydetmiş, nefislerinize yerleştirmiş ve sizin aleyhinize olmak üzere yazmıştır. Nitekim, yüce Allah bir ayette şöyle buyurmuştur: “O gün Allah onların hepsini diriltecek ve yaptıklarını kendilerine haber verecektir.” (Mücadele, 6) Bütün yapıp ettiklerini Allah kaydeder, ama onlar unuturlar. 87-Andolsun biz Musa’ya kitabı verdik. Ondan sonra ardı ardına Rasuller gönderdik. Meryem oğlu İsa’ya da mucizeler verdik. Ve onu, Ruhu’l-Kudüs ile destekledik. Gönlünüzün arzulamadığı şeyleri söyleyen bir resul geldikçe, ona karşı büyüklük tasladınız. Rasullerden bir kısmını yalanladınız, bir kısmını da öldürdünüz. 88- “Kalplerimiz perdelidir” dediler. Hayır; küfür ve isyanları sebebiyle Allah onlara lanet etmiştir. O yüzden çok az inanırlar. 89-Daha önce kâfirlere karşı zafer isterlerken kendilerine Allah katından, ellerindeki Tevrat’ı doğrulayan bir Kitab gelip de bilip öğrendikleri gerçekler karşılarına dikilince onu inkâr ettiler. İşte Allah’ın laneti böyle inkârcılaradır. 90-Allah’ın kullarından dilediğine lutfuyla (kitab) ihsan etmesini kıskandıkları için Allah’ın indirdiğini inkâr ederek kendilerini harcamaları ne kötü bir şeydir! Böylece onlar, gazap üstüne gazaba uğradılar. Ayrıca kâfirler için alçaltıcı bir azap vardır. 91-Kendilerine: Allah’ın indirdiğine iman edin, denilince: “Biz sadece bize indirilene inanırız” derler ve ondan başkasını inkâr ederler. Halbuki o Kur’an, kendi ellerinde bulunan Tevrat’ı doğrulayıcı olarak gelmiş hak kitaptır. Onlara: Şayet siz gerçekten inanıyor idiyseniz daha önce Allah’ın Nebiylerini neden öldürüyordunuz? deyiver.

BAKARA SURESİ • 91

92-Andolsun, Musa size apaçık mucizeler getirmişti. Sonra onun ardından, zalimler olarak buzağıyı tanrı edindiniz. 93-Hatırlayın ki,Tur Dağının altında sizden söz almış: Size verdiklerimizi kuvvetlice tutun, söylenenleri anlayın, demiştik. Onlar: İşittik ve isyan ettik, dediler. İnkârları sebebiyle kalplerine buzağı sevgisi dolduruldu. De ki: Eğer inanıyorsanız, imanınız size ne kötü şeyler emrediyor! 94-Şayet ahiret yurdu Allah katında diğer insanlara değil de yalnızca size aitse ve bu iddianızda doğru iseniz haydi ölümü temenni edin, de. 95-Onlar, kendi elleriyle önceden yaptıkları işler sebebiyle hiçbir zaman ölümü temenni etmeyeceklerdir. Allah, zalimleri iyi bilir. 96-Yemin olsun ki, sen onları yaşamaya karşı insanların en düşkünü olarak bulursun. Putperestlerden her biri de arzular ki, bin sene yaşasın. Oysa yaşatılması hiç kimseyi azaptan uzaklaştırmaz. Allah onların yapmakta olduklarını eksiksiz görür. 97-De ki: Cebrail’e kim düşman ise şunu iyi bilsin ki Allah’ın izniyle Kur’an’ı senin kalbine bir hidayet rehberi, önce gelen kitapları doğrulayıcı ve müminler için de müjdeci olarak o indirmiştir. 98-Kim, Allah’a, meleklerine, Rasullerine, Cebrail’e ve Mikail’e düşman olursa bilsin ki Allah da inkârcı kâfirlerin düşmanıdır. 99-Andolsun ki sana apaçık ayetler indirdik. Onları ancak fasıklar inkâr eder. 100-Ne zaman onlar bir antlaşma yaptılarsa, yine kendilerinden bir grup onu bozmadı mı? Zaten onların çoğu iman etmez. 101-Allah tarafından kendilerine, yanlarında bulunanı tasdik edici bir elçi gelince ehli kitaptan bir grup, sanki Allah’ın kitabını bilmiyormuş gibi onu arkalarına atıp terk ettiler. “- Andolsun biz Musa’ya kitabı verdik..” ifadesiyle başlayan ve “bilmiyormuş gibi…” ifadesiyle son bulan bu ayetler grubunun anlamı açık ve malumdur. Bundan önceki açıklamalar bu ayetler grubunun anlamını belirginleştirmektedir. Ayetlerde sözü edilen Cebrail’in faal akıl, Mikail’in ise altıncı feleğin ruhu ve aklı olduğu açıktır, külli bitkisel nefsi

92 • TEFSİRİ KEBİR / TE’VİLÂT

bahşeden ve kulların rızıklarıyla görevli olan da odur. İsrafil ise dördüncü feleğin ruhu ve aklıdır, külli hayvani nefsi bahşedendir ve onların idaresiyle görevlidir. Azrail, yedinci feleğin ruhudur ve bütün insanların ruhlarıyla görevlidir; ruhları ya bizzat ya da yardımcıları aracılığıyla kabzeder ve yüce Allah’a teslim eder. 102-Süleyman’ın hükümranlığı hakkında onlar, şeytanların uydurup söylediklerine tabi oldular. Halbuki Süleyman büyü yapıp kâfir olmadı. Lakin şeytanlar kâfir oldular. Çünkü insanlara sihri ve Babil’de Harut ve Marut isimli iki meleğe indirileni öğretiyorlardı. Halbuki o iki melek, herkese: Biz ancak imtihan için gönderildik, sakın yanlış inanıp da kâfir olmayasınız, demeden hiç kimseye öğretmezlerdi. Onlar, o iki melekten, karı ile koca arasını açacak şeyleri öğreniyorlardı. Oysa büyücüler, Allah’ın izni olmadan hiç kimseye zarar veremezler. Onlar, kendilerine fayda vereni değil de zarar vereni öğrenirler. Sihri satın alanların ahiretten nasibi olmadığını çok iyi bilmektedirler. Karşılığında kendilerini sattıkları şey ne kötüdür! Keşke bunu anlasalardı! “Tabi oldular…” Yahudiler ve ruhani kuvvetler, Süleyman’ın hükümranlığı veya ruh Süleyman’ı hakkında günahkâr inatçılardan ve güçlü şerlerden oluşan insan kökenli şeytanların, vehim ve hayallerden, ruhun nurundan perdelenmiş, aklın emrine başkaldıran, kalbe itaat etmemekte direten tahayyüllerden ibaret cin kökenli şeytanların sihir kitapları ve ilimleriyle ilgili söylediklerine uydular. Bunlar söz konusu sihirlerin Süleyman’ın ilmi olduğunu, Süleyman’ın bununla tahtı ele geçirdiğini, cinleri, insanları, kuşları bununla emri altına aldığını iddia ediyorlardı, bu bağlamda hilebazlık, göz bağcılık, vehimler, hayaller ve safsata esaslı bilgiler öğretiyorlardı. Oysa Süleyman bunların etkisini Allah’tan başkasına isnat etmediği için küfre sapmadı. Çünkü sihir küfürdür, etkiyi Allah’tan başkasına isnat etmek suretiyle Allah’ın etkinliğinden perdelenmedir. “Lakin şeytanlar kâfir oldular.” Perdelendiler. Allah’tan başka müessir olmadığını bilmediler. İnsanlara sihri ve iki meleğe, yani nefse meyilleri olan nazari akla ve ameli akla indirilenleri öğretiyorlardı. Bunlar tabiat kuyusundan ters yüz olmuşlardı, çünkü nefis onları göğüs Babil’inde kendine çekmişti. Her iki tevile göre madde buharları ve hile kapsamına giren ilim ve amellerden, göz bağcılık ve tılsımlardan oluşan

BAKARA SURESİ • 93

şehvet ateşinin dumanları arasında ve dar bir mekânda azap görüyorlardı. Ama bunlar, içlerinde nur kuvveti ve melekutiliğin kalıntısı bulunduğu için hiç kimseye : Biz bir sınama aracıyız. Allah tarafından yöneltilen bela ve imtihanız, demeden bir şey öğretmezlerdi. Akli nurla durumlarına dikkâtleri çekiyorlardı. Sakın küfre sapmayın, diyorlardı. Yani bu ilimleri fesat ve haramlarda kullanmayın. Etkiyi ilmin kendisine isnat etmeyin. Ama insanlar onlardan, kalp ile nefsi, ruh ile nefsi birbirinden ayıran kalbi günaha bulandıran şeyler öğreniyorlardı. “Oysa büyücüler, Allah’ın izni olmadan hiç kimseye zarar veremezler.” Ancak Allah zarar vermesini irade ettiği zaman, yapmak istediğini yapabilir. Ama bu da büyücü için sınavın oranının artması anlamına gelir. Ki bu, onun küfrünü sürdürmesine dönük bir mühlet vermedir de. Görüşünün perdelenmesi anlamına gelir. Bu yüzden sihrinin tesirinin gerçek kaynağını bilemez. “Onlar kendilerine zarar vereni öğrenirler.” Perdelenmeyi arttırmak, sapma eğilimini ve hevaperestliğin oranını güçlendirmek suretiyle kendilerine zarar verenleri öğrenirler. Perdenin kalkması, dolayısıyla bunun Allah’tan bir imtihan olduğunu görecek şekilde perdenin kaldırılması şeklinde yararlanmazlar, sihrin şerrinden kendilerini kurtarması için Allah’a sığınmazlar. “Sihri satın alanların ahiretten nasibi olmadığını çok iyi bilmektedirler.” Bunların ahiretten bir payları olmaz. Çünkü kendilerini bütünüyle nefse ve hevaya vermişlerdir. Sihri dünyalık kırıntıları ve nimetleri elde etmek uğruna kullanıyorlar. 103-Eğer iman edip kendilerini kötülükten korusalardı, şüphesiz, Allah tarafından verilecek sevap daha hayırlı olacaktı. Keşke bunları anlasalardı. 104-Ey iman edenler! “Raina” demeyin, “Unzurna” deyin. Dinleyin. Kâfirler için elem verici bir azap vardır. 105-Ehli kitab’dan kâfirler ve putperestler de Rabbinizden size hayır indirilmesini istemezler. Halbuki Allah rahmetini dilediğine verir. Allah büyük lütuf sahibidir.

94 • TEFSİRİ KEBİR / TE’VİLÂT

“Eğer iman etselerdi…” Allah’tan kaynaklanan fiilleri görerek iman etselerdi “kendilerini…korusalardı.” tesiri başkasına nispet etmekten ibaret şirkten sakınsalardı. “Verilecek sevap…” daimi ve kalıcı bir sevap “Allah tarafından…” ruhani nurlardan, fütuhi bağışlardan, kalbi hallerden, ilahi marifetlerden oluşan sevap daha hayırlıdır, keşke bunu anlasalardı. 106-Biz, bir ayetin hükmünü yürürlükten kaldırır veya onu unutturursak mutlaka daha iyisini veya benzerini getiririz. Bilmez misin ki Allah her şeye kadirdir. 107-Bilmez misin, göklerin ve yerin mülkiyet ve hükümranlığı yalnızca Allah’ındır? Sizin için Allah’tan başka ne bir dost ne de bir yardımcı vardır. “Biz, bir ayetin hükmünü yürürlükten kaldırırsak…” Bir ayetin içerdiği hükmü yürürlükten kaldırır ve lafzını yerinde bırakırsak veya recm (zina edenlerin taşlanarak öldürülmesi) ayeti gibi içerdiği hükmü değil sadece lafzını yürürlükten kaldırırsak “mutlaka daha iyisini getiririz.” Yani bu konuda ondan daha elverişli veya hayır ve iyilikte ona denk birini mutlaka getiririz. Bil ki levh-i mahfuzdaki sabit/değişmez hükümler ya özel ya da genel niteliklidir. Özel nitelikli olanları ya şahıslara ya da zamanlara özgüdür. Resulün (s.a.v) kalbine şahıslara özgü bir hüküm nazil olunca, şahıslar durdukça hükmü baki kalır. Zamanlara özgü olanlar ise, söz konusu zamanların sona ermesiyle nesholur, ortadan kalkar. Bu zaman da Kur’an’daki nesihler gibi ister kısa olsun ya da önceki şeriatların içerdiği hükümler gibi uzun olsun. Ama bu durum, söz konusu hükümlerin levhi mahfuzda sabit/değişmez oluşlarıyla çelişmez. Çünkü levh-i mahfuzdaki sabitlikleri/değişmezlikleri bu niteliktedir. Genel nitelikli olanları ise zaman durdukça dururlar. İnsanın konuşması ve dik durması gibi. “Bilmez misin, göklerin ve yerin mülkiyet ve hükümranlığı yalnızca Allah’ındır.?” Ruhlar âlemi sekavitinin ve beden arzının mülkiyet ve hükümranlığı O’na aittir. O, kudret eliyle buralarda dilediği gibi tasarrufta bulunur. Daha doğrusu göklerin ve yerin tümü O’nun zahiri ve batınıdır. Dolayısıyla size yardım edecek, sizi edinecek O’ndan başka kimse yoktur.

BAKARA SURESİ • 95

108-Yoksa siz de daha önce Musa’ya sorulduğu gibi Rasulunuze sorular sormak mı istiyorsunuz? Kim imanı küfre değişirse, şüphesiz dosdoğru yoldan sapmış olur. 109-Ehl-i Kitaptan çoğu, hakikât kendilerine apaçık belli olduktan sonra, sırf içlerindeki kıskançlıktan ötürü, sizi imanınızdan vazgeçirip küfre döndürmek istediler. Yine de siz, Allah onlar hakkındaki emrini getirinceye kadar affedip bağışlayın. Şüphesiz Allah her şeye kadirdir. 110-Namazı kılın, zekatı verin, önceden kendiniz için yaptığınız her iyiliği Allah’ın katında bulacaksınız. Şüphesiz Allah, yapmakta olduklarınızı noksansız görür. 111-Yahudiler yahut Hıristiyanlar hariç, hiç kimse cennete giremeyecek, dediler. Bu onların kuruntusudur. Sen de onlara: Eğer sahiden doğru söylüyorsanız delilinizi getirin, de. 112-Bilakis, kim muhsin olarak yüzünü Allah’a döndürürse onun ecri Rabbi katındadır. Öyleleri için ne bir korku vardır, ne de üzüntü çekerler. “Yoksa Rasulunuze sorular sormak mı istiyorsunuz?” Yoksa siz de, daha önce Musa’ya (a.s) sorulduğu gibi Rasulunuze maddi lezzetler, aşağılık nefsani şehvetlerle ilgili sorular mı sormak istiyorsunuz? Kim nuru karanlıkla değişirse, dosdoğru yoldan sapmış olur. “Yahudiler yahut Hıristiyanlar hariç, hiç kimse cennete giremeyecek, dediler.” Yahudiler: kendilerince kabul edilen cennete, yani zahir cennete ve fiiller ve nefis cennetinden ibaret olan mülk âlemine Yahudilerden başkası giremeyecek, dediler. Hıristiyanlar da, kendilerince kabul edilen cennete, yani batın cennetine ve sıfat cenneti ve kalp cenneti demek olan melekut âlemine Hıristiyanlardan başkası giremeyecek, dediler. Bu yüzden İsa (a.s) onları cennetlerine davet ederken şöyle demiştir: “İki defa doğurulmayan kimse, göklerin melekutuna giremez.” İsa (a.s)’nın daveti semavataydı, yani ruhaniyet semasına yönelikti. “Bu onların kuruntusudur.” Sınırında durup perdelendikleri için ötesine geçemedikleri isteklerinin en son noktası budur. “Delilinizi getirin, de.” Eğer bu iddianızda doğru iseniz, sizden başka kimsenin sizin cennetinize giremeyeceğine ilişkin delilinizi getirin. Aksine, delil sizi

96 • TEFSİRİ KEBİR / TE’VİLÂT

çürütmektedir. Çünkü yüzünü, yani mevcut zatını bütün ayrılmaz özellikleri ve arazlarıyla zati tevhit şeklinde Allah’a teslim eden, bütün olarak mahv mertebesine erişen, Allah’ın zatında fena bulan, bu arada Muhsin niteliğine haiz olan, yani fenadan sonra beka ile hallerinde istikamet üzere olan, amellerinde rabbini müşahede eden, zati şühud makamından sıfati ihsan makamına dönen-ki böyle bir kimse istikamet ve ibadet nedeniyle hakkani varlıkla müşahede eder, nefsani varlıkla değil-kimsenin ecri rabbinin katındadır. Sözünü ettiğiniz cennet, daha saf ve daha lezzetli olarak onun için ecir olarak belirlenmiştir. Çünkü bu cennet, Allah indinde oluş makamına özgüdür. Yani sizin perdelendiğiniz müşahede vasfına haizdir. “Öyleleri için ne korku vardır, ne de üzüntü çekerler.” Yani sizin cennetlerinize ek olarak onlara bir ecir daha verilir ki, bu ecir, onların zatın perdelenmesinden ve baki varlıklarından ayrılmaz nefsin bekasından korkmamaları, fiil ve sıfat cennetler perdesinin ötesine geçmemek gibi durumla karşılaşmadıkları için bir şeyler kaçırmış olmaktan dolayı üzülmemeleridir, bunlardan lezzet almaları, dinlenmeleri, sürekli kalmaları ve zatın cemalini müşahede etmeleridir. Onlar zatın tecellisinden dolayı bunları terk etmiş olsalar da bunları da elde etmiş olurlar. En aşağı makamları zat cennetinin altındadır. 113-Hepsi de kitabı okumakta olduğu halde Yahudiler: Hıristiyanlar doğru yolda değillerdir, dediler. Hıristiyanlar da: Yahudiler doğru yolda değillerdir, dediler. Kitabı bilmeyenler de birbirleri hakkında tıpkı onların söylediklerini söylediler. Allah, ihtilafa düştükleri hususlarda kıyamet günü onlar hakkında hükmünü verecektir. 114-Allah’ın mescidlerinde O’nun adının anılmasına engel olan ve onların harap olmasına çalışandan daha zalim kim vardır! Aslında bunların oralara ancak korkarak girmeleri gerekir. Bunlar için dünyada rezillik, ahirette de büyük azap vardır. “Yahudiler: Hıristiyanlar doğru yolda değillerdir, dediler.” Bunu söylemelerinin nedeni, kendi dinlerinin, onların dinlerine karşı bir perde oluşturmasıydı. Hıristiyanlar da Yahudiler doğru yolda değillerdir, dediler. Çünkü onlar da batından dolayı zahire karşı perdelenmişlerdir. Nitekim, Yahudiler de zahirden dolayı batına karşı perdelenmişlerdir. Bugün İslam bünyesinde ortaya çıkan mezheplerin durumu da buna

BAKARA SURESİ • 97

benzer. Üstelik, bunlar kitabı da okuyorlar. Ve kitapta önlerindeki perdeyi nasıl kaldıracaklarına, her din ve mezhepteki hak unsurunu nasıl göreceklerine dair yol gösterici bilgiler bulunuyorken! Bu din ve mezheplerin mensupları, resmi inanç sistemleriyle kayıtlı oldukları için, dinlerinin bünyesinde barındırdığı hak unsuru batıl olmaz. Bu dar görüşlülükte onlarla bilgi ve kitapları olmayan müşrikler arasında herhangi bir fark yoktur. Çünkü müşrikler de bu kitaplıların dediklerini diyorlar. Hatta müşrikler daha mazur bile sayılabilirler. Çünkü aleyhlerindeki tek kanıt akıldır. Bunların aleyhine ise hem akli hem de şeri delil vardır. Allah, büyük kıyamet koptuğu, Mehdi’nin (a.s) zuhuru zamanında zati vahdet ortaya çıktığı zaman onların ihtilaf ettiği hususlarla ilgili olarak aralarında hükmedecektir. Bir hadiste şöyle buyurulmuştur: “Allah, kullarına inandıkları gibi tecelli edince Onu tanırlar. Sonra başka bir surette tecelli edince, Onu tanımazlar. O zaman hepsi sapar, Allah’ın diledikleri hariç perdelenirler. Bu sapmayanlar, resmi inancıyla kayıtlanmayan muvahhidlerdir. “Daha zalim kim vardır?” Allah’ın bilindiği ve zati fena içinde secde edildiği mekânlar olan Allah’ın mescidlerinde veya Allah’a secde edilen mekânlar olan kalplerde Allah’ın özel ismi olan ismi azamının anılmasına engel olan kimseden hak bakımından daha noksan, nasip bakımından daha eksik kim vardır? Çünkü Allah ismi azamıyla ancak kalpte tecelli eder. Bu tecelli bütün sıfatlarla birlikte zatın tecellisidir veya özel isminin bütün hususiyetleriyle tecelli etmesidir. Yani iktiza ettiği ve kendine yaraşır kemaliyle tecelli eder. “Ve onların harap olmasına çalışandan” soğuk taassuplarla oraları kirleten, temennilerin galip gelip istila etmesine neden olan kimseden daha zalimi var mıdır? Kavga gürültü çıkararak, hercümerce neden olarak, nefsani kuvvetler, şeytani etkenler ve vehimler arasında çekişmelerin meydana gelmesine yol açan fitneler çıkarmak suretiyle istidat sahibi ehlini oralardan çıkaran kimseden daha zalim var mı? “Aslında bunların oralara ancak korkarak girmeleri gerekir.” Oralara korku içinde varmalıdırlar, boynu bükük bir vaziyette Hakk’ın oradaki tecellisi karşısında ürpermeleri gerekir. “Bunlar için dünyada rezillik vardır.” Dinlerinin ve inançlarının batıl olduğunun, feshedildiğinin hak dinle anlaşılması suretiyle rezil ve zelil olmak vardır onlar için. Ezilmek, hasret içinde yanıp tutuşmak ve yenilmektir akıbetleri. “Ahirette de büyük azap vardır.” Bu da batıl dinleriyle Hak’tan perdelenmeleridir.

98 • TEFSİRİ KEBİR / TE’VİLÂT

115-Doğu da Allah’ındır batı da. Nereye dönerseniz Allah’ın yüzü (vechi) oradadır. Şüphesiz Allah’ın rahmeti geniştir, O her şeyi bilendir. “Doğu Allah’ındır…” Nur ve zuhur âlemi, diğer bir ifadeyle Hıristiyanların cenneti ve kıblesi -ki hakikâtte batınıdır-, Allah’ındır. “Batı da…” Zulmet ve gizlenme âlemi, diğer bir ifadeyle Yahudilerin cenneti ve kıblesi-hakikâtte zahiridir-, Allah’ındır. “Nereye dönerseniz…” zahir veya batın hangi yöne dönerseniz dönün, Allah’ın yüzü (vechi), yani bütün sıfatları ile tecelli eden Allah’ın zatı oradadır. Veya müşahede ve fena halinizde cemal sıfatıyla kalplerinize zuhur etmek, onlara tecelli etmek suretiyle doğuş (işrak) Allah’ındır. Fenadan sonra beka bulmanız halinde celal sıfatıyla örtünmek, kalplerinizin sıfat ve zatlarıyla perdelenmek şeklinde batış (gurup) Allah’ındır. Bu durumda nereye dönerseniz, Allah’ın yüzü (vechi) oradadır. Sadece O’ndan başka hiçbir şey yoktur. “Şüphesiz Allah’ın rahmeti geniştir.” Bütün varlığı kuşatmıştır, bütün cihetleri ve varoluşları kapsamıştır. Her bilgi ve malumu bilir. 116- “Allah çocuk edindi” dediler. Haşa! O, bundan münezzehtir. Göklerde ve yerde olanların hepsi O’nundur, hepsi O’na boyun eğmiştir. 117-O, göklerin ve arzın eşsiz yaratıcısıdır. Bir şeyi dilediğinde ona sadece “Ol!”der, o da hemen oluverir. “Allah çocuk edindi, dediler.” Yani, Allah, kendisi dışında, özel, bizzat var olan bağımsız bir varlık meydana getirdi, dediler. O’ndan başkasının O’nun gibi ve türdaşı olması şöyle dursun, O’ndan başkasının “şey” olmasından dahi O’nu tenzih ederiz. Bilakis, göklerde ve yerde olanların hepsi O’nundur. Yani ruhlar ve bedenler âlemi O’nundur. Ki bunlar, O’nun batını ve zahiridirler. Nitekim, O’nun zatı, yüzü, sıfatları vs. vardır, deriz. “Hepsi O’na boyun eğmiştir.” O’nun varlığı ile var olmuşlardır, O’nun fiiliyle yapıp etmektedirler. Zatları itibariyle yokturlar. İşte itaatin, kulluğun, O’nun hakkını eda etmenin son noktası budur. Çünkü mutlak varlık O’dur. O’nun dışında hiçbir şey olamaz. Muayyen varlıklar O’nun sıfatları ve isimleridir. Bunlar taayyun edişleriyle belirginleşip temayuz etmişlerdir. Zaten bunlar mümkün nitelikli, yoksal olgulardır. Akli değerlendirme açısından O’nun aynı değildirler. Akli değerlendirme,

BAKARA SURESİ • 99

bunları varlıklara ve mahiyetlere böler. Mahiyet ise varlık olmadan objeler dünyasında bir “şey” değildir. Ancak akıl ve akli tasavvurlar bağlamında O’nun batınıdır. Şu halde, O’ndan başkası değildir. Yani O’ndan başkası mevcut değildir ki, çocuğu, malulu, mahluku… ya da dilediğin adı koy, olabilsin. “O, göklerin ve arzının eşsiz yaratıcısıdır.” Göklerinin ve arzının yoktan varedicisidir. Öncesinde örnek alacağı bir madde veya bir müddet olmaksızın meydana getirmiştir. Bilakis, bütün bunlar O’nun zatının gölgeleri, alimliğinin menşeidirler. Onun nurani ismiyle nurlanmışlardır. O’nun harici varlığıyla mevcutturlar. Eğer yakinilik açısından imkân cihetleri ve akıl itibarları olmasaydı, bunların varlığı kesinlikle tasavvur edilmezdi. Çünkü O’nsuz, hiçbir şeydirler. Dolayısıyla yakın ve eş olarak O’nunla beraber bir varlık yoktur. Aksine, bütün varlıklar O’nun varlığıyla gerçekten varolmuşlardır. Tasavvur olarak O’ndan başkası olamaz. Böyle bir tasavvur sadece akli itibar açısından söz konusu olabilir. Bunlar taayyun edişleri itibariyle mahluk, hakikâtleri itibariyle haktırlar. “Bir şeyi dilediğinde…” var olmasına hükmettiğinde ona sadece “ol!” der, o da hemen oluverir. Yani O’nun iradesi taalluk etmedikçe hiçbir şey olamaz. Araya zaman aralığı girmeden, bir şeyin tavassutu söz konusu olmadan oluverir, iradesi taalluk edince bir şeye. Bilakis aynı anda oluverir. Bu irade O’nun sözüdür. Yoksa ortada ne bir söz olurdu ne de bir ses. 118-Bilmeyenler dediler ki: Allah bizimle konuşmalı ya da bize bir ayet gelmeli değil miydi? Onlardan öncekiler de işte tıpkı onların dediklerini demişlerdi. Kalpleri nasıl da birbirine benzedi? Gerçekleri iyice bilmek isteyenlere ayetleri apaçık gösterdik. 119-Doğrusu biz seni Hak ile müjdeleyici ve uyarıcı olarak gönderdik. Sen cehennemliklerden sorumlu değilsin. 120-Dinlerine uymadıkça Yahudiler de Hıristiyanlar da asla senden razı olmayacaklardır. De ki: Doğru yol, ancak Allah’ın yoludur. Sana gelen ilimden sonra onların arzularına uyacak olursan, andolsun ki, Allah’tan sana ne bir dost ne de bir yardımcı vardır.

100 • TEFSİRİ KEBİR / TE’VİLÂT

121-Kendilerine kitap verdiğimiz kimseler onu, hakkını gözeterek okurlar. Çünkü onlar, O’na iman ederler. Onu inkâr edenlere gelince, işte gerçekten zarara uğrayanlar onlardır. 122-Ey İsrailoğulları! Size verdiğim nimetimi ve sizi cümle âleme üstün kılmış olduğumu hatırlayın. 123-Ve bir günden sakının ki, o günde hiç kimse başkası namına bir şey ödeyemez, hiç kimseden fidye kabul edilmez, hiç kimseye şefaat fayda vermez. Onlar hiçbir yardım da görmezler. 124-Bir zamanlar Rabbi İbrahim’i birtakım kelimelerle sınamış, onları tam olarak yerine getirince: Ben seni insanlara önder yapacağım, demişti. “Soyumdan da” dedi. Allah: Ahdim zalimlere ermez buyurdu. “Bilmeyenler dediler ki…” Tevhid ilmini bilmeyen müşrikler “Allah bizimle konuşmalı veya bize bir ayet (mucize) indirmeli değil miydi? dediler. Tevhid ilmini, Allah’ın kelamını ve ayetlerini bilmeme hususunda kalpleri birbirine benzedi. Çünkü Allah’ın kelamını ve ayetlerini bilmek tevhidi bilmenin bir parçasıdır. Daha önce tevhidin delillerini ve yakin ehli ile konuşmanın keyfiyetini açıklamıştık. “Sen cehennemliklerden sorumlu değilsin.” Onların perdelenmiş olmalarından sen sorumlu tutulmazsın. Onları cehennemin karanlıklarından kurtarmak senin görevin değildir. Senin görevin, müjde ve uyarı ile onları Hakk’a davet etmendir. “De ki: Doğru yol, ancak Allah’ın yoludur.” Yol, Hakk’a özgü vahdet yoludur, başkası değil. Nitekim, Hz. Resulullah (s.a.v) şöyle buyurmuştur:“ Sağ ve sol karanlıktır. Açık olanı orta yoldur.” “Sana gelen ilimden sonra onların arzularına uyacak olursan.” Sana gelen tevhid ve irfan ilminden sonra onların arzularına uyarsan “Allah’tan sana ne bir dost ne de bir yardımcı vardır.” Bu bağlamda O’ndan başkasının olması imkânsızdır. “Bir zaman Rabbi İbrahim’i birtakım kelimelerle sınadı.” Kalp, sır, ruh, hafa (gizlenme), vahdet, haller ve makamlardan oluşan ruhani mertebelerle ve bu mertebelerde tanımlanan teslim, tevekkül, rıza ve bunlara dair ilimlerle onu sınadı. İbrahim, Allah’a ve Allah içinde süluk edip fena bulmak suretiyle bu sınavı tamamladı.

BAKARA SURESİ • 101

“Ben seni insanlara önder yapacağım, demişti.” Fenadan baki kılarak ve Hak’tan halka döndürmek suretiyle. Onlara imamlık edecek, yollarımı izlemeyi onlara göstereceksin. Onlar da sana uyarak doğruyu bulacaklar. “Soyumdan da, dedi.” Benim zürriyetimin bir kısmını da imam yap, dedi. Allah: İçlerinden zalimler de çıkar “Ahdim zalimlere ermez.” Onlar benim halifelerim olamazlar. Zalimleri imam yapacağıma dair ahit vermem. 125-Biz, Beyt’i insanlara toplanma mahalli ve güvenli bir yer kıldık. Siz de İbrahim’in makamından bir namaz yeri edinin. İbrahim ve İsmail’e: Tavaf edenler, ibadete kapananlar, rüku ve secde edenler için Evim’i temiz tutun, diye emretmiştik. “Biz, Beyt’i insanlara toplanma mahalli kıldık.” İnsanlar için dönüp barınma yeri, “güvenli yer…” güvenli bir mekân kıldık. Ya da insanlar için güvenlik ve selamet sebebi kıldık. Oraya varmak ve orada durmak suretiyle güven bulurlar. Nefsin sıfatlarının verdiği gailelerin sırrından, tabii kuvvetlerin azdırıcı baştan çıkarıcılığından ve ifsadından, vehim ve hayal şeytanlarının telkin ettikleri asılsız kuruntulardan, saptırmalarından ve hilelerinden emin olurlar. “İbrahim’in makamında…edinin.” İbrahim’in ruh ve dostluk makamında “bir namaz yeri” edinin. Hakiki namaz için bir yer tutun. Hakiki namaz, ilahi müşahede, vuslat ve zevki dostluk makamı demektir. “İbrahim ve İsmail’e…emretmiştik.” Onlara kalp evini, nefsani sözlerin kirlerinden, pisliklerden, şeytanların vesveselerinden, heva ve heves etkenlerinin tortularından, kuvvetlerin sıfatlarının pisliklerinden temizleyip tavaf edenler, yani kalbin etrafında dönen özlem içindeki salikler, fiiller tevhidi dediğimiz tevekkül ile kalbin makamına kavuşanlar olarak tanımlanan kendilerini ibadete verenler, nefsin türlü tavırlarından ve telkinlerinden arınmış olarak orada ikamet edenlere, rüku edenlere, yani boyun eğen, sıfat tecellileri makamına ve rıza mertebesi kemaline ulaşan, vahdette fena bulan secde edenler için hazırlayın. 126-İbrahim de demişti ki: Ey Rabbim! Burayı emin bir şehir yap, halkından Allah’a ve ahiret gününe inananları çeşitli meyvelerle besle. Allah buyurdu ki: Kim inkâr ederse onu az bir süre faydalandırır, sonra onu cehennem azabına sürüklerim. Ne kötü varılacak yerdir orası!

102 • TEFSİRİ KEBİR / TE’VİLÂT

“İbrahim demişti ki: Ey Rabbim! Burayı…yap.” Kalbin haremi olan göğsü, nefsin sıfatlarının istilasına, lanetli düşmanın gafil avlamasına karşı emin bir şehir yap. Halkını bedensel kuvvetler cinlerinin kapıp götürmelerine karşı koru. “Halkını rızıklandır.” Ruh irfanının meyveleriyle veya ruhun hüküm ve nurlarıyla rızıklandır. “Onlardan Allah’a ve ahiret gününe inananları…” Onlardan Allah’ı birleyen ve ahirete iman edenleri. “Allah buyurdu ki: İnkâr eden…” Göğüs şehrinde yaşayıp da perdelenen, kalıbı göğüs olan ilimle örtüldükleri için sınırlarını aşıp ayn makamına ulaşamayanları da “az bir süre faydalandırırım.” Akli anlamlardan, yaşayacakları kadar ruh âleminden üzerlerine inen külli malumatlardan yararlandırırım. “Sonra onu cehennem azabına sürüklerim.” Yoksunluk ve perdelenmişlik ateşine sürüklerim. “Ne kötü varılacak yerdir orası!” Noksanlıkları nedeniyle azaba duçar olmaları, yoksun bırakıldıkları için elem çekmeleri ne kötü bir akıbettir. 127-Bir zamanlar İbrahim, İsmail ile beraber Beytullah’ın temellerini yükseltiyor, (şöyle diyorlardı:) Ey Rabbimiz! Bizden bunu kabul buyur; şüphesiz sen işitensin, bilensin. 128-Ey Rabbimiz! Bizi sana boyun eğenlerden kıl, neslimizden de sana itaat eden bir ümmet çıkar, bize ibadet usullerimizi göster, tevbemizi kabul et; zira, tevbeleri çokça kabul eden, çok merhametli olan ancak sensin. 129-Ey Rabbimiz! Onlara, içlerinden senin ayetlerini kendilerine okuyacak, onlara kitap ve hikmeti öğretecek, onları temizleyecek bir Rasul gönder. Çünkü üstün gelen, her şeyi yerli yerince yapan yalnız sensin. 130-İbrahim’in dininden kendini bilmezlerden başka kim yüz çevirir? Andolsun ki, biz onu dünyada seçtik, şüphesiz o ahirette de iyilerdendir. 131-Çünkü Rabbi ona: Müslüman ol, demiş, o da: Âlemlerin Rabbine boyun eğdim, demişti. 132-Bunu İbrahim de kendi oğullarına vasiyet etti, Yakub da: Oğullarım! Allah sizin için bu dini seçti. O halde sadece Müslümanlar olarak ölünüz, dedi.

BAKARA SURESİ • 103

133-Yoksa Yakub’a ölüm geldiği zaman siz orada mı idiniz? O zaman Yakub oğullarına: Benden sonra kime kulluk edeceksiniz? demişti. Onlar: Senin ve ataların İbrahim, İsmail ve İshak’ın ilahı olan tek Allah’a kulluk edeceğiz; biz ancak Ona teslim olmuşuzdur, dediler. “Bir zamanlar İbrahim… Beytullah’ın temellerini yükseltiyordu” Bir görüşe göre Kâbe, Adem (a.s) zamanında gökten indirildi. O zaman biri doğuya biri batıya bakan iki kapısı vardı. Adem (a.s), Hindistan’dan Kâbe’ye hac ziyaretinde bulunmak üzere geldi, melekler onu kırk fersah yürüyerek karşıladılar. Adem (a.s) Kâbeyi tavaf ederek içine girdi. Sonra Kâbe, Nuh (a.s) tufanı sırasında göğe kaldırıldı. Ardından İbrahim (a.s) zamanında bir kez daha indirildi. İbrahim, Kâbe’yi ziyaret etti, temellerini yükseltti, iki kapısından birini kapatarak geriye tek kapı bıraktı. Bazıları şöyle anlatmışlardır: Sonra Mekke yakınlarında bulunan Ebu Kubeys Dağı sarsılıp yarıldı ve içinden Haceru’l Esved çıktı. Haveru’l esved, cennet yakutlarından beyaz renkli bir yakuttu. Cebrail onu indirmişti ve Tufan günlerinden İbrahim (a.s) zamanına kadar Ebu Kubeys Dağında saklı kalmıştı. İbrahim, bu taşı Kâbe’deki yerine koydu. Sonra günahkarların (hayızlı kadınların) el sürmelerinden dolayı karardı. Açıklaması: Haceru’l Esved’in Adem (a.s) zamanında inmiş olması, Adem’in var olmasıyla birlikte kalbin onun zamanında ortaya çıkmasına işarettir. Biri doğuya biri batıya bakan iki kapısının olması mebde ve mead (yaratılış ve ahiret) ilminin, nur âlemi ve zulmet âlemi marifetinintevhid ilmi değil-onun zamanında zuhur etmesine işarettir. Hind topraklarından onu ziyarete gelmesi, cismani karanlık tabiat âleminden kalbin makamına, diğer bir ifadeyle tekvin ve itidale yönelmesi anlamındadır. Meleklerin onu karşılamaları hayvani ve bitkisel kuvvetlerin bedene taalluk etmesine, kalbin etkilerinden önce bu kuvvetlerin etkilerinin bedende, bünyesinin oluştuğu, balçığının yoğrulduğu kırk günde zuhur etmesine işarettir. Ya da seyr ve süluk ile zülmani nefis âleminden kalbin makamına yönelmesine işarettir. Meleklerin onu karşılaması nefsani ve bedensel kuvvetlerin onu, güzel ahlakı, erdemli melekeleri kabul edip benimsemelerine, bu faziletlerde yoğrulmasına, kalp makamına erişmeden önce makamları aşmasına yönelik bir işaret mahiyetindedir. Beyt’i tavaf etmesi, çeşitlenme ile birlikte kalp makamına ermesine işaret etmektedir. Oraya girmesi, oraya

104 • TEFSİRİ KEBİR / TE’VİLÂT

yerleşmesine ve doğrulmasına işarettir. Kâbe’nin tufan vakti semaya yükseltilmesi, Nuh (a.s) zamanında hevanın ve cehalet tufanının baskın gelmesinden dolayı insanların kalp makamından perdelenmelerine işarettir. Kâbe’nin dördüncü semada, yani âlemin kalbi konumundaki Beytu’l Ma’mur’da kalması ve İbrahim (a.s) zamanında bir kez daha yeryüzüne inmesi, İbrahim (a.s) zamanında onun yol göstericiliğiyle insanların kalp makamına hidayet edilmiş olmalarına işarettir. İbrahim’in (a.s) Kâbe’nin temellerini yükseltmesi ve diğer kapıyı kapatıp geriye bir tek kapı bırakması, kalbin, İbrahim’in (a.s) kalp makamından ruh makamına, yani sır makamına süluk etmesini algılaması, mertebelerinin yükselmesi ve tevhid makamına ulaşması anlamındadır. Çünkü İbrahim (a.s), üzerinde zati tevhid zuhur eden ilk kimsedir. Nitekim şöyle demiştir: “Ben hanif olarak, yüzümü gökleri ve yeri yoktan yaratan Allah’a çevirdim ve ben müşriklerden değilim.” (Enam, 79) Haceru’l Esved (karataş), ruha işarettir. Ebu Kubeys Dağının sarsılıp yarılması ve Haceru’l Esved’in bunun neticesinde ortaya çıkması, ruhun riyazet ile zuhur etmesine, ruhun zuhur etmesi için beden organlarının tefekkür ve ibadetle hareket ettirilmesine işarettir. Bu yüzden “orada saklı kaldı” denilmiştir. Yani ruh bedenle örtüldü, demek isteniyor. Hayızlı kadınların dokunması sonucu Haceru’l Esved’in kararması, nefsani kuvvetlerin kalbe galip gelip istila etmesi ve kalbin ruh cihetindeki nurani yüzünü karartması neticesinde gizlenip bulanmasına işarettir. İsmail (a.s) da cümle içinde Kâbe’nin temellerinin yükseltilmesi bağlamında İbrahim’e (a.s) atfedildiği için bir muvahiddi. “Rabbimiz! Bizi sana boyun eğenlerden kıl.” (Sana teslim olmuş Müslümanlardan eyle.) Bizi nefislerimizle baş başa bırakma. Ki nefsimize teslim olmayalım. Aksine, seninle ve senin kılmanla sana teslim olan Müslümanlardan olalım. “Rabbimiz! Onlara, içlerinden bir Resul gönder.” Muhammed’i (s.a.v) gönder. Bu yüzden Resulullah (s.a.v) şöyle buyurmuştur: “Ben İbrahim’in duası, İsa’nın müjdesi ve annemin rüyasıyım. Annem rüyasında kendisinden bir nurun çıktığını ve bu nurun Şam saraylarını aydınlattığını görmüştü.” “İbrahim’in dininden kim yüz çevirir?” Tevhid dininden “kendini bilmezlerden başka” kim yüz çevirir? Akıl nuruna karşı bütünüyle perdelenen, nefsinin zulmet

BAKARA SURESİ • 105

makamında kalan kimseden başka İbrahim’in dininden kim yüz çevirir? Kendi içinde temyiz yeteneğini yitirmiş ve nefsinde alçaltıcı unsurlardan sıyrılıp yükselemeyen kimseden başkası İbrahim’in (a.s) tevhid dininden yüz çevirmez. “Andolsun ki, biz onu seçtik.” Ezeli öncelikte onu sevilen ve irade edilenlerden kıldık. Tevhide fena halinde onu seçtik. “Şüphesiz o ahirette de…” fena sonrası beka halinde de nizamı yürütme ve türü tekmil etmeye elverişli istikamet ehli kimselerdendir. “Rabbi ona: Müslüman ol, demişti.” Allah’ı birle, zatını Allah’a teslim et. Yani onu ezelde, teslim olmuş, birlemiş, âlemlerin rabbine boyun eğmiş, onda fani olmuş ilk saftakilerden kıldı. “Bunu vasiyet etti.” Tevhid sözünü “İbrahim oğullarına…Yakub oğullarına…”Yakub da İbrahim’i örnek alarak oğullarına şöyle vasiyet etti: “Oğullarım! Allah sizin için bu dini seçti.” Muvahhid’in uyduğu dinini sizin için seçti. Onun bundan başka dini olmadığı gibi başka zat da yoktur. Dini Allah’ın dini, zatı da Allah’ın zatıdır. “Ölünüz…” ancak bu dine bağlı kimseler olarak ölünüz. Cehalet ölümü olan tabii ölümle ölmeyin. Aksine, nefsinizle ölün ve Allah ile ebedi dirilin. Bedensel ölüm size bu hal üzere iken gelsin. 134-Onlar bir ümmetti, gelip geçti. Onların kazandıkları kendilerinin, sizin kazandıklarınız sizindir. Siz onların yaptıklarından sorguya çekilmezsiniz. “Onlar bir ümmetti, gelip geçti.” Taklitçi olmayın! Dinde sırf taklitle yetinmeyin! Çünkü, sırf nakle güvenilmez. Bir kişi için kazandığı ilim ve amelden, inanç ve hayat tarzından başka bir şey yoktur. Kimse bir başkasının inancıyla veya ameliyle cezalandırılmaz. Basiret sahibi olun, kesin inanca ulaşmaya çalışın ve bu kesin inanca dayalı olarak amel edin. 135-Yahudi ya da Hıristiyan olun ki, doğru yolu bulasınız, dediler. De ki: Hayır! Biz, hanif olan İbrahim’in dinine uyarız. O, müşriklerden değildi. 136- “Biz, Allah’a ve bize indirilene; İbrahim, İsmail, İshak, Yakub ve esbata indirilene, Musa ve İsa’ya verilenlere Rableri tarafından diğer Nebilere verilenlere, onlardan hiçbiri arasında fark gözetmeksizin inandık ve biz sadece Allah’a teslim olduk” deyin.

106 • TEFSİRİ KEBİR / TE’VİLÂT

137-Eğer onlar da sizin inandığınız gibi inanırlarsa doğru yolu bulmuş olurlar; dönerlerse mutlaka anlaşmazlık içine düşmüş olurlar. Onlara karşı Allah sana yeter. O işitendir, bilendir. 138-Allah’ın rengiyle boyandık. Allah’tan daha güzel rengi kim verebilir? Biz ancak O’na kulluk ederiz. 139-De ki: Allah bizim de Rabbimiz, sizin de Rabbiniz olduğu halde, O’nun hakkında bizimle tartışmaya mı girişiyorsunuz? Bizim yaptıklarımız bize, sizin yaptıklarınız size aittir. Biz O’na gönülden bağlananlarız. 140-Yoksa siz, İbrahim, İsmail, İshak, Yakub ve esbatın Yahudi, yahut Huristiyan olduklarını mı söylüyorsunuz? De ki: Siz mi daha iyi bilirsiniz, yoksa Allah mı? Allah tarafından kendisine bir şahitliği gizleyenden daha zalim kim olabilir? Allah yaptıklarınızdan gafil değildir. 141-Onlar bir ümmetti; gelip geçti. Onların kazandıkları kendilerine, sizin kazandıklarınız da size aittir. Siz onların yaptıklarından sorguya çekilmezsiniz. “Yahudi ya da Hıristiyan olun.” Kendi diniyle perdelenen herkes, başkasının değil sadece kendi dininin hak olduğunu sanır. “De ki: Hayır! İbrahim’in dini…” Çünkü mutlak hidayet bütün dinleri kapsayan ve her türlü perdeyi kaldıran tevhiddir. Nitekim bu anlamı vurgulamak maksadıyla hemen sonrasında “Biz, Allah’a…iman ettik, deyin.” buyrulmuştur. “Onlardan hiçbiri arasında fark gözetmeyiz…” Bazısının dinini olumsuzlayıp iptal ederken, bazısının dinini ispat edip hakikât olduğunu söylemeyiz. Aksine hepsinin hak üzere birleştiklerini, tevhidde ittifak ettiklerini söylüyoruz . Tümünü içeren tevhide iman etmek suretiyle hepsinin dinini kabul ediyoruz. “Eğer onlar da sizin inandığınız gibi inanırlarsa…” Her dini ve mezhebi kapsayan tevhide iman ederlerse “doğru yolu bulmuş olurlar.” mutlak olarak hidayete ermiş olurlar. Yani bütünüyle doğru yola girerler. “Dönerlerse mutlaka…” dinin sadece bir kısmı üzere olurlar, hidayetin bir parçasını benimserler, dolayısıyla dinde sizden ayrılırlar. “Allah’ın verdiği renk…” Allah’a iman ettik ve bu rengi Allah bize verdi. Çünkü her inanç ve mezhebin mensubunun içi inancının, dininin ve mezhebinin rengiyle boyanmıştır. Değişik dinlere göre ibadet edenler niyetleriyle boyanmışlardır, imamlarının ve önderlerinin boyasıyla şekillenmiş olarak mezheplerini sürdürürler. Filozoflar akıllarının rengiyle

BAKARA SURESİ • 107

boyanmışlardır. Hevalarının peşinden gidenler, bidatçılar hevalarına ve nefislerinin arzularına göre bölünmüşlerdir. Muvahhidler ise özellikle ve sadece Allah’ın rengiyle boyanmışlardır. Bundan daha güzel bir renk olmadığı gibi ondan başkası da olamaz. Nitekim, Resulullah (s.a.v) şöyle buyurmuştur: “Yüce Allah mahlukatı bir karanlıkta yarattı, sonra üzerlerine nurunu serpti. Bu nur kime isabet ettiyse hidayete erdi, kime isabet etmediyse saptı.” İşte bu nur, ayette sözü edilen renktir. 142-İnsanlardan bazı beyinsizler: “Yönelmekte oldukları kıblelerinden onları çeviren nedir?” diyecekler. De ki: Doğu da batı da Allah’ındır. O dilediğini doğru yola iletir. “İnsanlardan bazı beyinsizler…diyecekler.” Bu gibi insanlar, akılları İslam dininin hakikâtini idrak etmeye yetmediği için “beyinsizler” ve “hafif akıllılar” olarak isimlendirilmişlerdir. Akılları İslam’ın izlediği yolun hak olduğunu idrak edecek ve bununla mutmain olacak düzeyde değildir. Bu yüzden, tevhid hususunda birleşseler de ve Müslümanlar sırf ihlası temsil etseler de bunlar, Allah hakkında müslümanlarla tartışmaktadırlar. Eğer Hakkı idrak edebilselerdi, Müslümanların ihlas esaslı tevhid inançlarını da idrak edeceklerdi, dolayısıyla artık Müslümanlarla tartışmayacaklardı. Eğer akıl kapasiteleri geniş ve yetkin olsaydı, ayetlerin içerdikleri delilleri algılar, her din ve her mezhepteki hak unsurunu kavrarlardı. O takdirde bir bakıma ruh konumundaki söz konusu hak din ile o dinin mensuplarının dinin içine karıştırdıkları batılı birbirinden ayırırlardı. Özellikle, İslam dininin ayrıcalığını fark ederlerdi. Çünkü İslam’ın tamamı haktır, daha doğrusu hakların hakkıdır. Bu yüzden Müslümanlar vasat ümmet kılınmışlardır. Değişik ümmetler arasında adil, erdemli, onlara örnek ümmet kılınmışlardır. “Yönelmekte oldukları kıblelerinden onları çeviren nedir?” bu beyinsizler, hafif akıllılar böyle diyorlar, çünkü kendileri bir cihetle kayıtlıdırlar ve kayıtlı olandan başkasını da algılayamazlar. Bütün cihetlere yeten, kuşatıcı tevhidi anlayamazlar. “De ki: Doğu da batı da Allah’ındır.” Yukarıda işaret ettiğimiz iki anlam esasında doğu da batı da Allah’ındır. “O dilediğini doğru yola iletir.” Yani birlik yoluna iletir ki, bütün cihetler ona karşı eşit konumdadırlar. Çünkü bu yola yönelik hak belli bir cihette değildir ve bütün cihetler onda, onunla ve onun içindir. Nitekim şöyle buyurmuştur: “Nereye dönerseniz Allah’ın yüzü oradadır.” (Bakara, 115)

108 • TEFSİRİ KEBİR / TE’VİLÂT

143-İşte böylece sizin insanlığa şahitler olmanız, Resul’ün de size şahit olması için sizi mutedil bir millet kıldık. Senin yöneldiğin kıbleyi biz ancak Resule uyanı, ökçeleri üzerinde geri dönenden ayırt etmemiz için kıble yaptık. Bu, Allah’ın hidayet verdiği kimselerden başkasına elbette ağır gelir. Allah sizin imanınızı asla zayi edecek değildir. Zira, Allah insanlara karşı şefkâtli ve merhametlidir. İnsanlara şahitler olmalarının ve Resul’ün de onlara şahit olmasının anlamı, tevhid nuruyla dinlerin haklarına muttali olmaları, her dinin mensuplarının hakkını ve her din sahibinin dinindeki haklılık oranını bilmeleri, aynı zamanda hak olmadığı, bilakis nefislerinin ve temennilerinin uydurması olan batıllarını, yalan haberlerini, yakıştırmalarını, kendi dinlerinin dar çerçevesinin ötesine geçmemelerini, onun dışındaki dinleri batıl saymalarını, dinlerinin zahiriyle perdelenip kayıtlanarak batınına ve köküne doğru derinleşmemelerini ve de İslam dininin hak olduğunu bilmemelerini da bilirler. Çünkü Hakk’ın yolu birdir. Şahit olan bu Müslümanlar diğer dinlerin, özellikle en büyük ve en zahir hak olan İslam’ın hakkını küçümsemezler. Resul de diniyle hidayete erenlerin dinindeki mertebesini, dini çerçevesinde üzerinde bulunduğu hakikâtin oranını ve dininde kemale ermesini perdeleyen örtüsünü bilir. Resul onların günahlarını, imanlarının sınırını, amellerini, iyiliklerini, kötülüklerini, ihlaslarını, münafıklıklarını vs. Hak nuru aracılığıyla bilir. Onun ümmeti de diğer ümmetlerin bu durumlarını Resul’ün nuru sayesinde bilir. “Senin yöneldiğin kıbleyi… ancak… ayırt etmek için…yaptık.” Malumun vuku bulmasına bağlı ayrıntılı ilimle bilmek için. Bütün varlığın evvelindeki ezeli ilimle değil. Çünkü bu durum, söz konusu ilim bağlamında varlıktan önce de O’nun malumudur. İlmin tümü O’nundur. O’ndan başka kimsenin ilmi yoktur. Bizim zahirimizde belirginleşen ve eşyayı bilme aracımız olan ilmimiz O’nun ilminden kaynaklanır. Bu aynı zamanda O’nun tafsili, ayrıntılı ilmidir. Yani, varlıkların ayrıntılarındaki ilmidir. O, bizde zuhur eden bu tafsili ilim aracılığıyla eşyayı varlığından önce bilir. Tıpkı evveli ilimle eşyanın varlığından önce cem ayn’ında bilmesi gibi.

BAKARA SURESİ • 109

“Resule uyanı…” tevhid inancı açısından Resulü izleyeni “ ökçeleri üzerinde geri dönenden.” Kendi dininin dar çerçevesiyle kayıtlı olduğu için perdelenen kimselerden ayırt etmek için. “Bu…elbette ağır gelir.” Bu kıble değişikliği hiç kuşkusuz ağır gelen, meşakkâtli büyük bir olaydır. “…Kimselerden başka.” Allah’ın tevhide ilettiği, kayıtlarla perdelenmekten kurtardığı kimselerden başkasına ağır gelir. “Allah, sizin imanınızı asla zayi edecek değildir.” Allah, Beytu’l Makdis’e dönerek kıldığınız namazlarınızı zayi edecek değildir. Namaz, O’nun için olduktan sonra nereye dönerek kılsanız kabul eder. Ömrüme andolsun ki, bu büyük hadise şu iki zümreye ağır gelir: Hak ile halktan perdelenenler ve halk ile Hak’tan perdelenenler. İlk zümre, Kâbe’den Beytu’l Makdis’e doğru yapılan ilk kıble değişikliğinin kalp ve sır makamından yani mükaşefe ve mükâleme makamından ruh ve gizlenme yani müşahede ve aynen gözlemleme makamına yükseliş suretinde olduğunu biliyorlardı. Bu yüzden kalp makamına dönüş suretindeki ikinci kıble değişikliğini davet ve nübuvvet için istikamet ve yerleşme hali, tafsil ayn’ında cem’i ve cem ayn’ında tafsili müşahede sandılar. Çünkü Hak ile halktan perdelenme ve halk ile Hak’tan perdelenme bu bağlamda söz konusu olmaz. Bu, yükselişten sonra iniş ve yakınlıktan sonra uzaklaşma mahiyetindedir. Dolayısıyla en şerefli makama yönelik çabanın zayi olduğunu, vuslattan sonra ayrılığın gerçekleştiğini ve rütbeden sonra düşüş yaşandığını sandılar. Bu da onlara ağır geldi. İkinci zümreye gelince; bunlar alışageldikleri ibadet şekillerine ve öteden beri yaptıkları amelleriyle kayıtlanmışlar, değişikliğin hikmetini anlayamazlar. Bu yüzden ilk kıbleye yönelik ibadetlerin değil, ikinci kıbleye yönelik ibadetlerin sahih ve geçerli olduğunu sandılar. Vehmettikleri bu zayi oluş ve bu iptal oluş onlara ağır geldi. Dolayısıyla ayetten anlaşıldığı üzere onların vehimlerinin aksini göstermiş olduk. “Zira Allah insanlara karşı şefkâtlidir.” İlk zümre bağlamında, göğsü açmak ve fenadan sonra beka halinde perdeyi kaldırmak, ikinci zümre açısından ne yaptıklarını bilmeseler de samimiyetle işledikleri amelleri kabul etmek suretiyle insanlara karşı şefkâtlidir. “Merhametlidir…” ilk zümre açısından Hakkani varlıkla, ikinci zümre açısından amellere sevap vermek ve gerçek hidayete eriştirmek, içinde bulundukları hal ve makamdan yakin makamına yükselmelerini muvaffak kılmak suretiyle merhamet eder.

110 • TEFSİRİ KEBİR / TE’VİLÂT

“Biz senin yüzünün göğe doğru çevrilmekte olduğunu görüyoruz.” Vahdete gark olma ve Hak ile halktan perdelenme esnasında, cem makamında, nübüvvet yükü ve davet makamı sana ağır geldiğinden, çokluğa iltifat etmediğinden, fena sonrası beka halinin başında ve halin yerleşmesinden önce Hakk’a yönelişinin gücünden dolayı Hakk’a dönüş sana zor geldiğinden ruh seması cihetine yüzünün çevrildiğini görüyoruz. 144-Biz vechinin Sema’da takallub ettiğini görmekteyiz… Artık seni, razı olacağın bir Kıble’ye elbette döndüreceğiz… O halde vechini hemen Mescidi Haram tarafına döndür… Ve nerede olsanız vechlerinizi O’nun tarafına çeviriniz… Muhakkak ki kendilerine Kitab verilenler elbette bilirler ki o, Rablerinden bir Hak’dır… Allah onların amallerinden gafil değildir. “İşte şimdi, seni memnun olacağın bir kıbleye döndürüyoruz.” Kalbini açmak suretiyle senin yüzünün kalp kıblesine dönük olmasını sağlayacağız. Nitekim, yüce Allah şöyle buyurmuştur: “Biz senin göğsünü açıp genişletmedik mi? Belini büken yükünü senden alıp atmadık mı?” (İnşirah, 1-3) Bu senin memnun olacağın bir kıbledir. Çünkü burada cem tafsil suretindedir ve vahdet çoklukla perdelenmez. Sen, vahdet şuhudu baki kalmak suretiyle halkı Hakk’a davet edeceğin için bu kıbleden memnun olacaksın. “Artık yüzünü Mescidi Haram tarafına çevir.” Açılıp genişletilmiş, nefis sıfatlarının, heva ve şeytan ayartmalarının ulaşmasına karşı korunup dokunulmaz kılınmış göğüs tarafına dön. “Siz de nerede olursanız olun” ey muhakkik Müslümanlar! İster ruh maşrıkında, ister nefis mağribinde olun “yüzlerinizi çevirin” O’nun cihetine. Ki birinci tevile göre marufu emretmek ve münkeri nehyetmek sizin için kolay olsun. Ya da ikinci tevile göre, şark cihetine yüzünüzü çevirmeniz, halinizde ve makamınızda yükselmeniz ve şeytanın ayartmalarıyla perdelenmekten korunmanız kolay olsun. “Şüphe yok ki, ehli kitap…” Tevrat ve İncil ehli ve de (eğri ile doğruyu birbirinden ayırma özelliğine sahip) furkani akıl kitabının yani yararlanılan akıl erbabı onun rablerinden gelen hak olduğunu bilirler. Çünkü kitaplarında mevcut bulunan fiil ve sıfat tevhidi aracılığıyla ve zati Muhammedi tevhide delalet etmeleriyle bu gerçeğe iletilmişlerdir. Veya şeriat nuruyla aydınlanmış, fikri kıyasla perdelenmemiş akıl nuruyla bu gerçeğin farkındadırlar.

BAKARA SURESİ • 111

145-Yemin olsun ki sen ehli kitaba her türlü ayeti getirsen yine de onlar senin kıblene dönmezler. Sen de onların kıblesine dönecek değilsin. Onlar da birbirlerinin kıblesine dönmezler. Sana gelen ilimden sonra eğer onların arzularına uyacak olursan, işte o zaman sen Hakk’ı çiğneyenlerden olursun. “Sen ehli kitaba her türlü ayeti getirsen de…” Nübüvvetinin doğruluğuna ve kıblenin hak olduğuna ilişkin her türlü delili, onların kendi kitaplarından veya kesin akli bir kaynaktan getirsen de “onlar senin kıblene dönmezler.” Çünkü kendi dinleriyle ve akıllarının kapasitesiyle perdelenmiş, kayıtlanmışlar. “Sen de onların kıblesine dönecek değilsin.” Çünkü sen onların dinlerinin mertebesinden yukarı, makamlarının üstündesin. “Onlar da birbirlerinin kıblesine dönmezler.” Çünkü her biri kendi diniyle perdelenmiştir. Öz doğalarında kök salmış duygu ve eğilim zıtlıklarının bir sonucu olarak zıt taraflara bakmaktadırlar. “Eğer onların arzularına uyacak olursan.” her biri bir tarafa eğilimli heva ve heveslerine, tutkulu arzularına uyarsan “sana gelen ilimden sonra” senin için kuşatıcı ve kapsamlı özelliğine sahip tevhid ilmi sana geldikten sonra, onların arzularına uyacak olursan “işte o zaman sen Hakk’ı çiğneyenlerden olursun” kendi hakkını ve makamının hakkını eksiltip çiğneyenlerden olursun. 146-Kendilerine kitab verdiklerimiz onu, öz oğullarını tanıdıkları gibi tanırlar. Buna rağmen onlardan bir grup bile bile gerçeği gizler. 147-Gerçek olan, Rabbinden gelendir. O halde kuşkulananlardan olma! 148-Herkesin yöneldiği bir kıblesi vardır. Siz hayır işlerinde yarışın. Nerede olursanız olun sonunda Allah hepinizi bir araya getirir. Şüphesiz, Allah her şeye kadirdir. “Kendilerine kitap verdiklerimiz.” Kitabı anlayıp idrak ettirdiklerimiz “onu, öz oğullarını tanıdıkları gibi tanırlar.” Maddi, somut, yakın her zaman algılanan biri kadar tanırlar. Çünkü hakikâtte ona çok yakındırlar ve o kendileri tarafından tanınsın diye apaçık delillerle bezenmiş, işaretlenmiştir.

112 • TEFSİRİ KEBİR / TE’VİLÂT

“Herkesin yöneldiği bir kıblesi vardır.” Sizden her birinizin bir gayesi ve ilk, varoluşsal kapasitesi oranında bir kemal derecesi vardır. Allah onun yüzünü bu gayeye ve kemale yöneltmiştir veya kendileri buna yönelirler. Kimlikleri ve istidatları oranında Allah’ın izniyle bu cihete bakarlar. “Siz hayır işlerinde yarışın.” Sizi kemal derecenize ve varoluş gayenize yaklaştıracak işlerde yarışın ki, Allah, sizi bunun için yaratmış ve sizi buna teşvik etmiştir. “Nerede olursanız olun.” Onun dışında veya hangi hal ve makamda olursanız olun veya ona karşıt olması nedeniyle onun muhalifi hangi durumda bulunursanız bulunun. “Sonunda Allah hepinizi bir araya getirir.” İster uzakta ister yakında olun, Allah sizi bu gaye üzerinde buluşturur. Bu, yakınlığın ve yarışmanın bir gereğidir. “Şüphesiz, Allah her şeye kadirdir.” 149-Nereden yola çıkarsan çık yüzünü Mescidi Haram tarafına çevir. Bu emir, Rabbinden sana gelen gerçektir. Allah yaptıklarınızdan habersiz değildir. 150-Nereden yola çıkarsan çık, yüzünü Mescidi Haram’a doğru çevir. Nerede olursanız olunuz, yüzünüzü o yana çevirin ki, aralarından haksızlık edenler müstesna, insanların aleyhinize bir delili bulunmasın. Sakın onlardan korkmayın! Yalnız benden korkun. Böylece size olan nimetimi tamamlayayım da doğru yolu bulasınız. “Nereden yola çıkarsan çık…” duyularının ve nasiplerine olan meylinin yollarından hangisinden, kendi maslahatına ve Müslümanların maslahatına yönelik hangi yöneliminde olursa olsun “yüzünü Mescidi Haram tarafına çevir.” Kalbinde Hak için hazır ve göğsüne yönelmiş ol. Ondaki sahneleri seyret, onun tarafını gözet ki, eşyada nefsinle değil Allah ile beraber olasın. Siz de ey müminler! “Nerede olursanız olun, yüzünüzü ona çevirin.” Göğüs tarafına yönelin ki, oradaki sahnelerinizi seyredebilesiniz, onu gözetebilesiniz ve ondan yüz çevirmeyesiniz. Dolayısıyla “insanların aleyhinize bir delili bulunmasın.” İnsanlar gözlerinize iliştiklerinde sizin üzerinizde bir egemenlikleri olmasın. Hak’tan gaip olduğunuz durumlarda onlara üstünlük atfetmeyesiniz, onları kendinizden yüksekte görmeyesiniz. Ya da o sırada Hak ile olduğunuz için onlar söz veya fiille

BAKARA SURESİ • 113

maksatlarınıza ve amaçlarınıza galip gelmesinler. Bilakis, size boyun eğsinler, size tabi olsunlar. Çünkü galip gelecek olan, Allah’ın hizbidir. “Aralarında haksızlık edenler müstesna.” Yani dergâhtan geri çevrilmiş ve Hak’tan mutlak olarak perdelenmiş kâfirler müstesna. Onlar size karşı üstünlük taslarlar. Size boyun eğmez, tabi olmazlar. Çünkü hiçbir suretle Hak’tan etkilenmezler. Ayette, kâfirlerin kanıt diye ileri sürdükleri şüpheleri ve Müslümanlara itirazları söz ve fiil; kendi içlerinde Müslümanlara karşı üstünlük taslamaları mecazi olarak kanıt diye isimlendirilmiş olması, uyarı amacına yöneliktir. Haksızlık eden bu zalimlerle ilgili ifade yeni bir açıklama başlangıcı konumundadır. “Onlardan korkmayın”, çünkü size galip gelemezler, size zarar veremezler. “Yalnız benden korkun.” Benim azametimin tecelli etmesinden dolayı her zaman heybetimden ürperin, ki insanlar kalplerinizde ve gözlerinizde büyümesinler. Göğüslerinizi eğmesinler. O zaman onları görkemli ve heybetli göreceğiniz için onlarla uyuşmaya gidersiniz. Çünkü o takdirde gaybette ve nefisle birlikte olursunuz. Nitekim, Emirülmüminin Ali (a.s) şöyle buyurmuştur: “Senin Yaratıcıyı azamet sahibi, ulu bilmen, mahlukatı gözünde küçültür.” Ki ben, size yönelik kemal nimetimi tamamlayayım. Sizin hidayete ermenizi irade ettiğim için de size daima huzurda olmayı ve murakabeyi emrettim. 151-Nitekim, kendi içinizden size ayetlerimizi okuyan, sizi kötülüklerden arındıran, size Kitab’ı ve hikmeti talim edip bilmediklerinizi size öğreten bir Resul gönderdik. 152-Öyle ise siz beni anın ki ben de sizi anayım. Bana şükredin; sakın bana nankörlük etmeyin! 153-Ey iman edenler! Sabır ve namaz ile Allah’tan yardım isteyin. Çünkü, Allah muhakkak sabredenlerle beraberdir. 154-Allah yolunda öldürülenlere “ölüler” demeyin. Bilakis onlar diridirler, lakin siz anlayamazsınız. “Nitekim… gönderdik…” algılayıp öğrenmenizin mümkün olması, aranızdaki türdeşlikten ve beşeri rabıtadan dolayı ondan hidayeti kabul etmenizin gerçekleşmesi için içinizden bir resul göndermek suretiyle size hatırlatmada bulunduk. “Öyle ise beni anın…” çağrıma icabet ederek, emir ve yasaklarıma itaat edip irademe uymak suretiyle beni

114 • TEFSİRİ KEBİR / TE’VİLÂT

anın ki ben de sizi daha çok anayım, sülukla ilgili direktifleri art arda göndereyim, yakin nurunu size bahşedeyim. “Bana şükredin…” Resul göndermek ve doğru yola iletmek şeklinde somutlaşan nimetime sevgi ayağıyla dosdoğru yolu izlemek suretiyle bana şükredin ki size daha çok irfan bahşedeyim, size yönelik sevgimi arttırayım. “Sakın bana nankörlük etmeyin.” Fetretle, dini perde ederek nimetleri bahşedenden perdelenmeyin. Çünkü nimeti bahşedene karşı dinle perdelenmek nankörlüktür, daha doğrusu küfürdür. “Ey iman edenler!…” hakikâti bizzat gözlemlemeye dayalı olarak iman edenler. “Sabır… ile Allah’tan yardım isteyin.” Azametimin ve ululuğumun tecellilerinin heybeti karşısında sabredin. “Ve namaz ile…” beni hakiki olarak müşahede etme ile yardım isteyin. “Çünkü Allah, muhakkak sabredenlerle beraberdir.” Nurlarının tecellilerine takat getirenlerle beraberdir. “Allah yolunda öldürülenlere…” Hz. Resulullah’ın (s.a.v) “ölmeden önce ölünüz” buyurduğu gibi Tevhid süluku yolunda nefsini maktul ve fani kılan, hevasından ölerek uzaklaşan kimselere “ölüler, demeyin” “Aciz miskinler” demeyin. “Bilakis…”onlar “diridirler…” Rableri katında gerçek bir hayatla, Allah’ın sonsuz, ebedi hayatıyla, zati huzurda Allah’ı müşahede etmekte ve buna güç yetirmektedirler. “Lakin, siz anlayamazsınız.” Çünkü, basiretiniz kör olmuş, kalplerin kutsi âlemin ayn’larını ve ruhların hakikâtlerini görmesini sağlayan nurdan mahrum kalmışsınız. 155-Andolsun ki sizi biraz korku ve açlık; mallardan, canlardan ve ürünlerden biraz azalma ile deneriz. Sabredenleri müjdele! “Andolsun ki sizi biraz korku….ile deneriz.” Nefsin kırılmasına ve bozgun yaşamasına neden olan korku “açlık…” bedenin takatsiz kalıp güçlerinin zayıflamasına yol açan açlık ile, heva perdesini kaldırıp şeytanın kalbe giden yolunu tıkamak ile deneriz. “Mallardan… biraz azaltma ile.” Nefsi güçlendiren ve azgınlığının daha da artmasını sağlayan şehvetin maddelerini oluşturan mallardan “canlardan…” sıfatlarıyla kalpleri istila eden ve zatı itibariyle kendini müstağni gören nefisleri azaltıp kalbin artışını ve güçlenmesini sağlamak suretiyle sizi deneriz. Ya da ayette geçen “enfus” kelimesi akraba ve arkadaşlar (canlar) anlamındadır. Ki siz onlara sığınırsınız, arkanızı onlara yaslarsınız. Evet, bunlarda da azaltma yaparız ki kendinizi sadece bana adayasınız ve sınavı hakkıyla veresiniz.

BAKARA SURESİ • 115

“Ve ürünlerden biraz azaltma ile…” nefsani lezzet ve zevklerden biraz azaltırız ki, içiniz arındığı, bu nefsani lezzet ve zevklerden kesildiği, basiretleriniz ve kalpleriniz riyazet ateşiyle ve nefislerinizin sıfatlarından oluşan tortulardan arınma sınavını vermek suretiyle saflaştığı zaman kalbi keşif ve irfanlardan, ruhi müşahedelerden lezzet alabilesiniz. “Sabredenleri müjdele!” Benim sevgimin lezzetiyle ve irademin kuvvetiyle kendi alışkanlıklarını terk etmeye karşı sabırlı davrananları müjdele. 156-O sabredenler, kendilerine bir bela geldiği zaman: Biz Allah’ın kullarıyız ve biz O’na döneceğiz, derler. 157-İşte Rablerinden bağışlamalar ve rahmet hep onlaradır. Ve doğru yolu bulanlar da onlardır. 158-Şüphe yok ki, Safa ile Merve, Allah’ın koyduğu nişanlardandır. Her kim Beytullah’ı ziyaret eder veya umre yaparsa onları tavaf etmesinde kendisine bir günah yoktur. Her kim gönüllü olarak bir iyilik yaparsa şüphesiz Allah kabul eder ve hakkıyla bilir. “Kendilerine bir bela geldiği zaman…” İçlerinde daima gerçekleştirdiğim tasarruflarımın bir parçası olarak başlarına bir musibet geldiği zaman, kudretimin etkilerini, daha doğrusu sıfatımın tecellilerinin nurlarını müşahede ederler ve “Biz Allah’ın kullarıyız…derler.” Teslim olurlar, benim mülküm olduklarına ve benim kendileri üzerinde tasarrufta bulunduğuma kesin olarak inanırlar ve “Biz O’na dönücüleriz…derler” Bende fena bulurlar, Benimle Bende yok oluşlarını müşahede ederler. “İşte Rablerinden bağışlamalar…hep onlaradır.” Fenadan sonra sıfatlarımla mevsuf, nurlarımla aydınlanmış varlık onlara bahşedilir. “ ve rahmet…” nur ve hidayet bahşedilir onlara ve bununla mahlukatı bana iletirler. “Ve doğru yolu bulanlar da onlardır.” Benim hidayetimle doğru yolu bulanlar onlardır. Nitekim, bir duada şöyle varit olmuştur: “ Bizi hidayete ermiş yol göstericiler kıl. Sapmış ve başkalarını da saptıranlardan kılma.” “Şüphe yok ki Safa ile Merve…” Şüphesiz kalbin varlığı olan Safa ile nefsin varlığı olan Merve “Allah’ın koyduğu nişanlardandır.” Yakin, rıza, ihlas ve tevekkül gibi kalbi ibadetlerden olup dininin işaretlerinden ve namaz, oruç gibi bedeni ibadetlerden oluşan kalıplardandır. “Her kim

116 • TEFSİRİ KEBİR / TE’VİLÂT

Beytullah’ı ziyaret ederse…” zati vahdet makamına ulaşır, külli zati fena ile ilahi huzura girerse “veya umre yaparsa” sıfat tevhidiyle ve cemal ve celal tecellileri nurları içinde fena bulmakla huzur narına kastederse, ziyaret ederse…. “Kendisine bir günah yoktur…” bu sırada “onları tavaf etmesinde..” bir sakınca yoktur. Onların makamlarına dönmesinin ve ikisinin arasında gidip gelmesinin bir sakıncası yoktur. Ama onların tekvini varlıkları ile değil, çünkü bu takdirde günah ve sakıncalı olur. Aksine, fenadan sonra temkin sırasında bahşedilmiş varlıklarını tavaf etmesi gerekir. Bu yüzden sakıncalılık durumu nefyedilmiştir. Çünkü bu varlıkta öncekinin aksine genişlik vardır. “Her kim gönüllü olarak bir iyilik yaparsa…” sülukun kemalinden sonra, fena sonrası bekanın ardından kalbin varlığı ile öğretme, mahlukata şefkât gösterme, öğüt verme, hayır ve salah ehline sevgi besleme türünden, ya da nefsin varlığı ile ahlak, iyilik ve takva örnekleri sergileme, zayıflara ve düşkünlere yardım etme, onlara ve kendi ailesine merhamet etme, şefkat gösterme türünden gönüllü olarak bir iyilik işlerse, kuşkusuz Allah şükrü kabul edendir. Onun bu ameline ziyadesiyle sevap vermek suretiyle şükrünü kabul eder. Kuşkusuz bu, eşya üzerinde tekvin, sınama ve fetret mahiyetinde değil, Allah ile tasarrufta bulunma kapsamına giren bir davranıştır. 159-İndirdiğimiz açık delilleri ve kitapta insanlara apaçık gösterdiğimiz hidayet yolunu gizleyenlere, hem Allah hem de bütün lanet ediciler lanet eder. 160-Ancak tevbe edip durumlarını düzeltenler ve gerçeği açıkça ortaya koyanlar başkadır. Zira Ben onların tevbelerini kabul ederim. Ben tevbeyi çokça kabul eden ve çok esirgeyenim. “İndirdiğimiz açık delilleri ve hidayet yolunu gizleyenlere..” irfan nurları açıklamaları, fiil ve sıfat tecellileri ilimleri, hal ve makam hidayetleri ya da ilmel yakin yoluyla ilettiğimiz zati tevhid hidayetiniçünkü apaçık ayni bir olgu nefsin çeşitlendirmesiyle gizlenmez-veya kalbi keşiflerin, sır yarenliğinin ve ruh müşahedelerinin hidayetini gizlerse, biz onları “insanlara apaçık gösterdikten sonra…” Sohbetin bereketiyle kalplerin ve ruhların nurlarının eserlerini idrak etmenin ve tabi olmanın nuruyla aydınlanmış akıllarının kitabında apaçık gözler önüne serdikten sonra gizlerse…

BAKARA SURESİ • 117

Gizleyenlere “Allah lanet eder…” Onları reddeder, kovar. Yüceler âlemindeki “lanet ediciler” lanet eder. Onları yalnız bırakırlar. Kudret ve nur âleminden kaynaklanan yardım ve desteği sunmayı terk ederler. Onlara yardım etmeye hazır, onlara karşı iştiyak duyan yüceler âlemindeki varlıklar da onlara lanet ederler. Çünkü daha önce onların kalplerinin nuruna ısınmışlardı, doğruluklarının gücüyle onlardan nur edinmişlerdi, onlarla sohbet etmenin ve onlarla beraber olmanın huzurunu tatmışlardı. Hallerinin anlamlarının parıldayışı esnasında onlarla ve onların nefesleriyle bereketlenirlerdi. İşte bunlar onları terk ederler, sohbetlerini keserler. Arkalarını dönüp onlardan yüz çevirirler. Çünkü yukarıda saydığımız özelliklerini yitirdiklerini fark ederler, saflıklarının gidip yerine bulanık bir iç âlemin yerleştiğini hissederler. “Ancak tevbe edenler… başkadır.” Hallerinin günahlarından dönen ve bunun Allah’ın bir sınaması olduğunu bilen “durumlarını düzeltenler…”, pişmanlık ve riyazetle hallerini ıslah edenler “açıkça ortaya koyanlar” Allah ile muamelenin samimiyeti ve ihlasla kendilerinden gizlenenleri keşfedenler, izhar edenler başkadır. Zira “Onların…” tevbelerini kabul ederim ve tevbe etme duygusunu onlara bahşederim. “Ben tevbeyi çokça kabul eden ve çokça esirgeyenim.” 161-İnkâr etmiş ve kâfir olarak ölmüşlere gelince, işte Allah’ın, meleklerin ve tüm insanların laneti onların üzerinedir. “İnkâr etmiş olanlar…” Dinden veya Hak’tan perdelenmiş olanlar “kâfir olarak ölmüşler…” Perdelenmişlik halleri üzere devam eden, sonunda istidatlarını kaybeden, hicap mahiyetini gören dinleri yüzünden fıtrat nurları sönen, ölüm perdesini kaldırmalarını mümkün kılacak sebeplerle bağları kesilenlere gelince… “İşte Allah’ın, meleklerin ve tüm insanların laneti onların üzerinedir.” Bunlar uzaklığı, yoksunluğu ve Hak’tan, melekut âleminden ve insani fıtrattan büsbütün kovulmayı hakkederler. Buna silinme, hayra yönelik meziyetlerin bastırılması da denir. 162-Onlar ebediyen lanet içinde kalırlar. Artık ne azapları hafifletilir ne de onların yüzlerine bakılır. 163-İlahınız bir tek Allah’tır. O’ndan başka ilah yoktur. O, Rahmandır, Rahimdir.

118 • TEFSİRİ KEBİR / TE’VİLÂT

164-Şüphesiz, göklerin (semaların) ve yerin (arzın) yaratılmasında, gece ile gündüzün birbiri peşinden gelmesinde, insanlara fayda veren şeylerle yüklü olarak denizde yüzüp giden gemilerde, Allah’ın gökten indirip de ölü haldeki toprağı canlandırdığı suda, yeryüzünde her çeşit canlıyı yaymasında, rüzgârları ve yer ile gök arasında emre hazır bekleyen bulutları yönlendirmesinde düşünen bir toplum için birçok deliller vardır. “Ebediyen lanet içinde kalırlar.” istidatları silinip ortadan kalktığı ve fıtrat nurları söndüğü için. “Azapları hafifletilmez.” Azap verici karakterleri nefislerinin özüne kök saldığı için. “ Onların yüzlerine bakılmaz.” Bu karanlık karakterler onların ayrılmaz bir parçası haline geldiği için. “İlahınız bir tek Allah’tır…” Ey muvahhidler! Sırf kendisine kulluk sunduğunuz mabudunuz bir tek Allah’tır. O bizzat tek mabuddur. Mutlak birdir, varlıkta O’ndan başkası yoktur. O’ndan başka kulluk sunulacak bir mevcut yoktur. O’ndan başkası salt yokluk iken O’na ortak koşmanız nasıl mümkün olabilir ki? Şirk, ancak O’nu bilmemekten kaynaklanır. O Rahmandır; rahmeti bütün varlıkları kapsar. Rahimdir; hidayet rahmetini muvahhid müminlere özgü kılar. Bu, mertebe bakımından ilk tevhid ayetidir. Yani bizim açımızdan değil, ama Hak açısından en öndeki tevhiddir. Çünkü, bizim açımızdan ilk tevhid, fiiller tevhididir. Bu ise zat tevhididir. Fakat zat tevhidi, insanların anlama kapasitelerinden uzak olduğu için, fiil tevhidi düzeyine indirilerek anlatılmıştır ki, fiil tevhidi zat tevhidinin delili olsun. Bu yüzden şöyle buyurulmuştur: “Şüphesiz göklerin (semavatın) ve yerin (arzın) yaratılmasında…” Ruh, kalp ve akıl semalarının ve nefis arzının var edilmesinde, bunlar arasında nur ve zulmetin “birbiri peşinden gelmesinde…”, insanların kemallerini kazanmaları hususunda yararlı olan şeylerle yüklü olarak mutlak cisim denizinde yüzen beden “gemilerinde…” “Allah’ın gökten indirdiği suda…” ilim suyundan indirdiği ve cehaletle ölen nefis arzını onunla dirilttiği ruhta, “yeryüzünde her çeşit canlıyı yaymasında” kalbin hayatıyla hayat bulan hayvani kuvvetleri yaymasında, “Yönlendirmesinde…” hakkani fiillerin ziyadeleşmesi rüzgârlarını, rabbani sıfatların tecellisinin bulutlarını yönlendirmesinde “emre hazır…” ruh seması ile nefis arzı arasında emre hazır bulutlarda “deliller vardır.” Kanıtlar vardır, “düşünen bir toplum için…” vehim şaibelerinden soyutlanmış, şeriat nuruyla aydınlanmış, akılla düşünen toplum için kanıtlar vardır.

BAKARA SURESİ • 119

165-İnsanlardan bazıları, Allah’tan başkasını Allah’a denk tanrılar edinir de onları Allah’ı sever gibi severler. İman edenlerin Allah’a olan sevgileri ise çok daha fazladır. Keşke zalimler azabı gördükleri zaman bütün kuvvetin Allah’a ait olduğunu ve Allah’ın azabının çok şiddetli olduğunu önceden anlayabilselerdi. “İnsanlardan bazıları Allah’tan başkasını Allah’a denk tanrılar edinir de onları Allah’ı sever gibi severler.” Allah’ın dışında bazı şeylere tapanlar. Ya eşler, çocuklar, babalar, atalar, kardeşler, sevgililer, başkanlar ve krallar gibi kendi hemcinslerini, ya da hayvanlar, cansız varlıklar gibi mallarını Allah’ı sever gibi seveler. Onlara yönelirler, onlara taraf meylederler, onları gözetirler, korurlar, onlara ve hallerine önem gösterirler, onlar hakkında sürekli düşünürler, Allah’ı sever gibi severler. Yani Allah’ın sevilmesi gerektiği gibi onları severler. Bu durumda söz konusu varlıklar onlar açısından sevgi hususunda Allah’a eşit konuma gelirler. Böylece onlar açısından Allah’ın denkleri ve ortakları olurlar. Ya da sadece bu varlıkları severler, yalnızca bunları mabud edinirler. İşte Allah mahlukatın ilahı olduğu gibi, bu varlıklar da bu bazı insanların ilahlarıdırlar. Bu kimseler sair mahlukatın ilahı, tüm âlemlerin ilahı olan Allah’a denk olacak şekilde kendileri için o varlıkları kendileri için tanrı edinirler. “İman edenlerin Allah’a olan sevgileri ise çok daha fazladır.” Başkalarına yönelik sevgiden çok daha fazla Allah’ı severler. Çünkü onlar Allah’tan başkasını sevmezler. Ona yönelik sevgilerine, başkasına yönelik sevgiyi karıştırmazlar ve bu sevgiyi değiştirmezler. Eşyayı Allah sevgisiyle severler. Eşyada ilahi ciheti buldukları oranda onları Allah için severler. Nitekim, bazıları şöyle demişlerdir: “Hak bizim sevgilimizdir. Halk bizim sevgilimizdir. Bunlar ihtilaf ettiklerinde Hakk’ı daha çok severiz.” Yani halkta, Hakk’a muhalefetten dolayı ilahi cihet kalmayınca bizim de onlara yönelik sevgimiz kalmaz. Ya da ayette kastedilen anlam şudur: İman edenlerin Allah’a yönelik sevgisi, onların bu düzmece tanrılara yönelik sevgisinden çok daha fazladır. Çünkü onlar eşyayı nefisleri için, nefisleri ile severler. Dolayısıyla helak olma korkusu ya da nefsin onlardan dolayı zarar görmesi ihtimali karşısında nefsin arzularının değişmesiyle sevgilerinin de değişmesi kaçınılmazdır. Müminler ise Allah’ı ruhları ve kalpleriyle severler. Daha doğrusu, Allah

120 • TEFSİRİ KEBİR / TE’VİLÂT

ile Allah için severler. Bu sevgi herhangi bir amaca mebni olmadığı için de müminlerin sevgisinde değişme olmaz. Ruhlarını ve nefislerini O’nun için ve O’nun rızası için feda ederler. O’nun isteği uğruna bütün isteklerini terk ederler. O’nun fiillerini, kendi hevalarına uymasa da severler. Bu müminlerden biri şöyle demiştir: Ben ona kavuşmayı isterim, o benden ayrılmayı Ben de onun isteği için terk ederim kendi isteğimi “Keşke zalimler… anlayabilselerdi.” Başka tanrıları sevmekle eş koşanlar, tanrılarıyla perdelenmenin azabını gördüklerinde “bütün kuvvetin Allah’a ait olduğunu”… Yani bütün kuvvetin sadece Allah’a ait olduğunu, ilahlarının güç ve kuvvet namına bir şeye sahip olmadıklarını, ilahlarına yakınlıklarıyla gerçekleşen ilahi azabın şiddetli olduğunu, o düzmece ilahlara yönelik sevgilerinden kaynaklanan ateşten zincirlerle yoksunluk ateşinde bu kelimelerle ifade edilemeyecek dehşetli azabı çekeceklerini önceden bilselerdi. Evet, bu azap kelimelerle ifade edilemediği içindir ki ayetin orijinalinde “lev=keşke” edatının cevabı hazfedilmiştir. 166-İşte o zaman kendilerine uyulup arkalarından gidilenler, uyanlardan hızla uzaklaşırlar ve azabı görmüş, nihayet aralarındaki bağlar kopup parçalanmıştır. 167-Uyanlar şöyle derler: Ah, keşke bir daha dünyaya geri gitmemiz mümkün olsaydı da, şimdi onların bizden uzaklaştıkları gibi biz de onlardan uzaklaşsaydık! Böylece Allah onlara, işlerini, pişmanlık ve üzüntü kaynağı olarak gösterir ve onlar artık ateşten çıkmazlar. 168-Ey insanlar! Yeryüzünde bulunanların helal ve temiz olanlarından yeyin, şeytanın peşine düşmeyin; zira şeytan sizin açık bir düşmanınızdır. “İşte o zaman…uzaklaşırlar…” bu ifade “keşke…azabı gördükleri zaman…” ifadesinden bedeldir. Yani, azabı gördükleri zaman, uyulanların hızla uzaklaştıkları zamandır. Çünkü aralarındaki sevgi nedeniyle o zaman birbirlerinden ayrılmama durumundadırlar. Her biri ötekisiyle azap görmektedir ve her biri ötekini kemalinden ve lezzetinden perdelemektedir. O zaman aralarındaki sebepler, dünya hayatında kendilerine birtakım faydalar ve nimetler sağlayan akrabalık,

BAKARA SURESİ • 121

yakınlık, sıcak ilişkiler, anlaşmalar, yarar ve lezzet sağlayan sair ilişkilerden oluşan bağlar kopar. Bütün bunlar, gerekleri ve ayrılmaz nedenleri koptuğu için kopup parçalanırlar. Ama iyi nitelikli bağlar, ruhi münasebetler ve ezeli tanışmalar esasına dayanan ilahi sevgiler kesilmez, bunlar ruhun bekasıyla birlikte ebediyen baki kalır. Bedensel perdenin kalkması ile birlikte ahiret hayatında daha da artar. Ahirette yarar sağlayan Allah sevgisi bunu gerektirir. Nitekim, yüce Allah kutsi bir hadiste şöyle buyurmuştur: “Benim için birbirlerini sevenleri sevmem vacip oldu.” “Ve azabı görmüşler…” bu ifadenin orijinalinin başındaki “vav” harfi “vav-i haliye”dir. Yani onlar azabı gördükleri anda, onlardan uzaklaşırlar ve aralarındaki bağlar kopar. Birbirlerinin yakını olmalarının ve birbirlerine tabi olmalarının kötülüğü, hiçbir hayrının ve faydasının olmadığı ortaya çıktığında… tıpkı köpeklerin beraber olmaları, sonra bunun zararını ve kötülüğünü fark etmeleri anında birbirlerinden uzaklaşıp kaçmaları gibi. “Uyanlar şöyle derler: Keşke bir daha…geri gitmemiz mümkün olsaydı!” keşke bir daha dünyaya geri gitme fırsatımız olsaydı. İşte yüce Allah, onların amellerini bu şekilde yürek acısı ve hasretler halinde onlara gösterir. Yani birbirlerini sevmeleri ve buna dayalı olarak gerçekleştirdikleri ameller, onlar için birer hasret ve pişmanlık nedenine dönüşürler. Lezzet elde etmek uğruna nefsani kuvvetleri onaylayan, onlara uyan, onlara boyun eğen ruhani kuvvetlerin hali işte böyle olur. “Ey insanlar! Yeryüzünde bulunanların…yeyin.” Süfli cihette, nefis ve beden âleminde bulunan lezzet ve nimetlerden helal ve temiz bir şekilde yararlanın. Yani şeriatın izni ve aklın doğru bulmasıyla, ihtiyaç ve zaruret oranında, adalet kanununa uygun olarak istifade edin. Bu lezzet ve nimetlerin temiz ve faydalı olmasının çerçevesi olan itidal sınırını aşıp israf sınırına taşmayın. Çünkü israfa taşmak, şeytanın adımlarını izlemektir. Bu yüzden yüce Allah şöyle buyurmuştur: “Saçıp savuranlar, şeytanların dostlarıdır.” (İsra, 27) “ Zira şeytan, sizin açık düşmanınızdır.” Size karşı düşmanlık yaptığı açıktır. Onun amacı, sizi helak etmek, kötülenmiş aşırılıklar işlemenizi sağlayarak rabbinizin gazabına uğramanızı sağlamaktır. Çünkü Rabbiniz, israf edenleri, aşırı gidenleri sevmez. Bil ki, nefis âleminde adalet, kalp âlemindeki ülfetin gölgesidir. İtidal ise onun beden âlemine yansıyan gölgesidir. Ülfet, ruh âlemindeki sevginin gölgesidir ve o da hakiki vahdetin gölgesidir.

122 • TEFSİRİ KEBİR / TE’VİLÂT

İtidal, vahdetin dördüncü dereceden gölgesidir. Şeytan Hakk’ın gölgesinden kaçar, ona tahammül edemez. Bu yüzden her zaman bu gölgelerin alanında israf yönlerine doğru adım atar. Bunda aciz kaldığı zaman tefrite kaçar. Sevgi ve ülfette olduğu gibi. Bu yüzden Emirülmüminin Ali (a.s) şöyle buyurmuştur: “Cahil birini ya ifrat ya da tefrit üzere görürsün. Çünkü cahil, şeytanın oyuncağıdır.” 169-O size ancak kötülüğü, çirkini ve Allah hakkında bilmediğiniz şeyleri söylemenizi emreder. 170-Onlara: Allah’ın indirdiğine uyun, denildiği zaman onlar, “Hayır! Biz atalarımızı üzerinde bulduğumuz yola uyarız” dediler. Ya ataları bir şey anlamamış, doğruyu da bulamamış idiyseler? 171-Kâfirlerin durumu, sadece çobanın bağırıp çağırmasını işiten hayvanların durumuna benzer. Çünkü onlar sağırlar, dilsizler ve körlerdir. Bu sebeple düşünmezler. 172-Ey iman edenler! Size verdiğimiz rızıkların temiz olanlarından yeyin, eğer siz yalnız Allah’a kulluk ediyorsanız O’na şükredin. “O size ancak kötülüğü…emreder.” Size başkalarına zarar vermeyi, eziyet etmeyi emreder ki bu, gazap/öfke melekesinin, gücünün ölçüsüzce kullanılmasıdır. Ve size “çirkini” emreder, yani çirkin hayasızlığı. Bu da şehvet melekesinin, gücünün ölçüsüzce kullanılması anlamına gelir. “Allah, hakkında bilmediğiniz şeyleri söylememenizi emreder.” Bu da mantık gücünün ölçüsüzce kullanılmasıdır. Çünkü akıl, vehme bulanmıştır. Vehim, bu bağlamda akla hükmeden, onu emrine alan şeytan işlevini görür. “Onlara: Allah’ın indirdiğine uyun, denildiği zaman…” Her şeyde, şeriatta emredildiği gibi itidal ve adalet sınırını gözetmeleri istendiği zaman “Hayır! Biz atalarımızı üzerinde bulduğumuz yola uyarız, derler.” Atalarını taklit ederek cahiliyenin yerilmiş aşırılıklarını sürdürürler. Onlara mı uyuyorsunuz? “Ya ataları bir şey anlamamış…idiyseler?” dinden ve ilimden bir şey anlamamış idiyseler “doğruyu da bulamamış idiyseler?” cahil oldukları için ilmin öngördüğü doğruları bulamamış idiyseler?… “Kâfirlerin durumu…” Yani dönüp giden kâfirleri çağıran kimsenin durumu, bağırarak hayvanları çağıran kimsenin “durumu gibidir.” Çünkü hayvanlar sadece sesi duyarlar ve anlamını kavramazlar. İşte kâfirlerin Hak çağrısı karşısındaki durumları da buna benzer.

BAKARA SURESİ • 123

“Ey iman edenler!…” eğer siz muvahhid iseniz, kulluğu sırf Allah’a sunuyorsanız, o zaman sadece size rızık olarak verdiklerinden temiz olanları yeyin. Yani rızıklarda uyulması gereken adalet ilkesini gözetin. “Allah’a şükredin…” Size rızık olarak verilen nimetleri, kullanılması gereken alanlarda, kullanılması gerektiği gibi ve olması gereken miktarda kullanın. Çünkü tevhid, her şeyde itidal ve adaleti gerektirir. Tıpkı zatın gölgesini ve ayrılmaz etkilerini gerektirmesi gibi. Hz. Resullullah (s.a.v) yüce Allah’tan bize bir kutsi hadiste şöyle bildirmiştir: “Ben ve cinler ile insanların durumu büyük bir haberdir; Ben yaratırım, başkasına kulluk edilir. Ben rızık veririm, başkasına şükredilir.” 173-Allah, size ancak ölüyü, kanı, domuz etini ve Allah’tan başkası adına kesileni haram kıldı. Her kim bunlardan yemeye mecbur kalırsa, başkasının hakkına saldırmadan ve haddi aşmadan bir miktar yemesinde günah yoktur. Şüphe yok ki Allah çokça bağışlayan çokça esirgeyendir. 174-Allah’ın indirdiği kitaptan bir şeyi gizleyip onu az bir paha ile değişenler yok mu, işte onların yeyip de karınlarına doldurdukları, ateşten başka bir şey değildir. Kıyamet günü Allah ne kendileriyle konuşur ve ne de onları temize çıkarır. Orada onlar için can yakıcı bir azap vardır. 175-Onlar doğru yol karşılığında sapıklığı, mağfirete bedel olarak da azabı satın almış kimselerdir. Onlar ateşe karşı ne kadar dayanıklıdırlar! 176-O azabın sebebi, Allah’ın kitabı hak olarak indirmiş olmasıdır. Kitapta ayrılığa düşenler, elbette derin bir anlaşmazlığın içine düşmüşlerdir. 177-İyilik, yüzlerinizi doğu ve batı tarafına çevirmeniz değildir. Asıl iyilik, o kimsenin yaptığıdır ki, Allah’a, ahiret gününe, meleklere, kitaplara, Resullere inanır. Yakınlara, yetimlere, yoksullara, yolda kalmışlara, dilenenlere ve kölelere sevdiği maldan harcar, namaz kılar, zekat verir. Antlaşma yaptığı zaman sözlerini yerine getirir. Sıkıntı, hastalık ve savaş zamanlarında sabreder. İşte doğru olanlar, bu vasıfları taşıyanlardır. Muttakiler ancak onlardır.

124 • TEFSİRİ KEBİR / TE’VİLÂT

“Size ancak ölüyü… haram kıldı.” İçindeki kan donduğu ve mizacının sapması neticesi itidalden uzaklaştığı için. “Kanı…” haram kıldı. Hayat unsurunu, adalet ve nuraniliği kabulden uzak, pis fazlalıklarla karıştığı ve bu uzaklığından ve olgunluk açısından kusurlu olması nedeniyle elverişli olmadığı için. “Domuz etini…” yırtıcılık, oburluk, pislik yemek ve deyyusluk (eşini kıskanmama) gibi hasletler tabiatına galip olduğu ve etini yiyenlerden bu karakterlere sahip nesiller dünyaya geleceği için haram kılındı. “Ve Allah’tan başkası adına kesileni haram kıldı…” Boğazlanırken üzerinde Allah’tan başkasının adı zikredilen, yüksek sesle anılan hayvanın yenmesini de haram kıldı. Yani boğazlanmasında ve yenmesinde şirk kastedilen hayvanın eti de haramdır. Çünkü şirkin belirtisi ve mesajı niteliğindeki bu hareket, tevhide aykırıdır. Bu ayetten, yenmesi durumunda yiyene Allah’tan başkası için konuşma, mesajını dillendirme ve sesi yükseltme gücü veren şeylerin de haram olduğu anlaşılmaktadır. Yani tevhide dayanmaksızın yenilen her şey haramdır. “Her kim bunlardan yemeye mecbur kalırsa…” toplumdan her kim, “başkasının hakkına saldırmaksızın” bunlardan yemeye mecbur kalan başka birinin hakkına tecavüz etmeksizin, kendini ona tercih etmeksizin “ve haddi aşmadan” ölmeyecek kadar yeme sınırını aşmadan bir miktar yemesinde “günah yoktur.” … “Onların yeyip karınlarına doldurdukları…” karınları dolusu yedikleri yoksunluk ateşinin yakıtından, Hakk’ın nurunu perdeleyen tabiat ateşinin tutuşmasının sebeplerinden, kötü ve karanlık karakterlerle azap vermesinden, kişiyi heyuli cismani cehenneme sürükleyen etkenlerden başka bir şey değildir. “Allah ne kendileriyle konuşur ve ne de onları temize çıkarır.” Bu cümle, Allah’ın onlara yönelik gazabının şiddetini, onlardan ne kadar çok uzak olduğunu vurgulamaktadır. “İyilik, yüzlerinizi… çevirmeniz değildir.” Ruhlar âleminin doğusuna ve bedenler âleminin batısına çevirmeniz değildir. Çünkü bu kayıtlanma ve perdelenme demektir. “Asıl iyilik…” muvahhidlerin iyiliğidir. Onlar cem makamında Allah’a ve ahiret gününe iman ederler. Çünkü cem makamında tevhidin ayrılmaz özelliği ebedi bekadır. Yani gerçek meaddir. Muvahhidler, çokluk ayrıntılarında cem’i müşahede ederler, cem makamı ile, melekler âleminin batını ve nebiler âleminin zahiri konumunda olan tafsilden perdelenmezler.

BAKARA SURESİ • 125

“Kitaplara…” hüküm ve marifetle zahiri ceme eden ve dosdoğru, istikamet bilgisini ifade eden kitaplara iman ederler. Ardından, sözü edilen amellerle cem ve tafsil tevhidi tamamladıktan sonra istikamet bulurlar. Çünkü istikamet, bütün kuvvetlerin kişinin fenadan sonra beka makamında Allah ile tahakkuk etmesi esnasında ruhun nuruyla aydınlanmaları nedeniyle ilahi emir doğrultusunda kendi sınırları içinde durmaları anlamındadır. Bu, adalet makamıdır. Dolayısıyla, bütün kuvvetler bu makamda Hakk’ın gölgesinde ve vahdet akışına katılmış olurlar. “Sevdiği maldan…” Yani mala muhtaç olmasına ve mala karşı cimrilik içinde olmasına rağmen onu harcar. Nitekim, İbni Mesud şöyle demiştir: “Bu ayette kastedilen, sağlam olduğun, sağlam olduğun için de yaşamayı düşündüğün ve fakirlikten korktuğun halde malı infak etmendir. Yoksa can boğaza dayandıktan sonra “falana şu kadar”, falana da şu kadar verin” demen değildir. Nitekim yüce Allah şöyle buyurmuştur: “Kendileri zaruret içinde bulunsalar bile onları kendilerine tercih ederler.” (Haşr, 9) Ya da tefsirini sunduğumuz ayette geçen “ala hubbihi…” ifadesi, Allah’ı sevmelerinden dolayı malı infak ederler ki, kalpleri Allah’tan başkasıyla meşgul olmasın. Çünkü yüce Allah malın infak edilmesine razı olur. Yani kastedilen anlam, malı infak etmeyi severek, gönül hoşluğuyla verirler. Çünkü cömertlik, sevinçle ve gönül hoşluğuyla mal vermek demektir. “Maldan harcar…” ifadesinden “zekât verir…” ifadesine kadarki bölüm, iffet bağlamında sunulmuştur. İffet ise, şehvet gücünün kemale ermesinin ve kendisiyle ilgili alanlarda öngörülen sınırlarının içinde durmasının adıdır. “Antlaşma yaptığı zaman sözlerini yerine getir.” ifadesi ise hikmeti gerektiren adalet kavramıyla ilgilidir. Bu ise mantık gücünün kemalini ifade eder. Çünkü bir kimse ihanetin, sözünde durmamanın sorumluluğunu, bunun karşıtı olan erdemliliğin yararını bilmedikçe sözünde duramaz. “Sıkıntı…” yoksulluğun en şiddetli zamanlarında “hastalık…” , hastalık vakitlerinde ve “savaş zamanında sabreder…” savaşın zorluklarına katlanır. Bu cümle de gazap/öfke gücünün kemalini ifade eden cesaret bağlamında sunulmuştur. “İşte onlar…” bu erdemlerin tümünü nitelik olarak üzerinde taşıyan, istikamet makamında sebat eden bu kimseler “doğru olanlar…”dır. Filleriyle arınmak suretiyle Allah’a karşı doğru olanlardır. İşte iyilik budur. “Muttakiler ancak onlardır.” Kendi nefisleri dahil Allah’tan başkasını sevmekten sakınan, hayatın ve tabiatın perdelerinden soyutlananlar onlardır.

126 • TEFSİRİ KEBİR / TE’VİLÂT

Ayette geçen malın, kalbin malı olan ilim olarak tevil edilmesi de mümkündür. Çünkü kalp ilimle güçlenir ve zenginleşir. Buna göre kastedilen anlam şudur: Sevilen ilmi akrabalara, yani ilmin yakınları olan ruhani kuvvetlere, gerçek baba olan ruhun nurundan kesilen nefsani kuvvetlerin yetimlerine, bedenin sevabı için daima sakin olan tabiat kuvvetleri miskinlerine verir. Bunların ilmi de ahlak ve erdemli siyaset ilmidir. Ardından irfan, ahlak, adab ve maişet ilimlerine mücmel ve tafsilatlı olarak doyup nefsiyle bu bağlamda işi kalmayınca bu ilmi yolculara, yani saliklere ve isteyenlere, diğer bir ifadeyle ilim talebelerine bahşeder. Vaaz ve hitabetle dünya ve şehvet kullarını kölelikten kurtarmak için harcar. “Namaz kılar…” huzur namazını eda eder. Müşahede ile namaza devam eder. Nefsini başkasına nazar etmekten arındıran şeyleri verir. Nefiy ve sıfatların mahvı suretiyle düşüncenin başka taraflara kaymasına engel olur. Ezel ahdine bağlı kalır; tevhidden ayrılmamak ve zatı fani kılmak suretiyle ezeli sözünü tutar. Daima Allah’a muhtaç olma şiddetine, nefsi kırıp hevayı ezme sıkıntısına ve şeytana karşı zorlu savaşın dehşetine sabredenler. İşte onlar verdikleri söze bağlı kalmak suretiyle Allah’a sadık kalan kimselerdir. Sülük akdi ve kararlılığıyla ahitlerini tutanlardır. Şirkten sakınan ve geride kalan varlıklardan beri olanlar onlardır. 178-Ey iman edenler! Öldürülenler hakkında size kısas farz kılındı. Hüre hür, köleye köle, kadına kadın. Ancak her kimin cezası, kardeşi tarafından bir miktar bağışlanırsa artık hakkaniyete uymalı ve ona güzellikle ödemelidir. Bu söylenenler, Rabbinizden bir hafifletme ve rahmettir. Her kim bundan sonra haddi aşarsa muhakkak onun için elem verici bir azap vardır. 179-Ey akıl sahipleri! Kısasta sizin için hayat vardır. Umulur ki suç işlemekten sakınırsınız. 180-Birinize ölüm geldiği zaman, eğer bir hayır bırakacaksa anaya, babaya, yakınlara uygun bir biçimde vasiyet etmek Allah’tan korkanlar üzerine bir borçtur. 181-Her kim bunu işittikten ve kabullendikten sonra vasiyeti değiştirirse, günahı onu değiştirenleredir. Şüphesiz, Allah işitir ve bilir.

BAKARA SURESİ • 127

182-Her kim, vasiyet edenin haksızlığa yahut günaha meyletmesinden endişe eder de aralarını bulursa kendisine günah yoktur. Şüphesiz Allah çok bağışlayan hem de esirgeyendir. 183-Ey iman edenler! Oruç sizden önce gelip geçmiş ümmetlere farz kılındığı gibi size de farz kılındı. Umulur ki korunursunuz. 184-Sayılı günlerde olmak üzere. Sizden her kim hasta yahut yolcu olursa diğer günlerde kaza eder. Oruç tutmaya güçleri yetmeyenlere bir fakir doyumu kadar fidye gerekir. Bununla beraber kim gönüllü olarak hayır yaparsa, bu kendisi için daha iyidir. Eğer bilirseniz oruç tutmanız sizin için daha hayırlıdır. “Kısas…” adalet kanunlarından biridir ve yırtıcı, vahşi kuvvetin ortadan kaldırılması için farz kılınmıştır. Bu bakımdan, Allah’ın adaletinin gölgelerinden biridir. Yüce Allah kulu üzerinde, onu kendinde fani kılmak şeklinde tasarrufta bulunduğu zaman, ruhunun hürünün yerine, ondan daha hayırlı hibe edilmiş bir ruh, kalbinin kölesinin yerine hibe edilmiş bir kalp, nefsinin dişisinin yerine hibe edilmiş kâmil bir nefis verir. “Sizin için…” Allah’ın sizinle ilgili yukarıda sözü edildiği şekilde kısasta bulunmasında sizin için “hayat vardır.” büyük bir hayat vardır. Künhü nitelendirilemez bir ulu hayat vardır. “Ey akıl sahipleri!” vehim kabuklarından, ayni varlıkların ve cisimlerin bürüyücü etkisinden arınmış öz akıl sahipleri! Böyle bir kısasta sizin için hayat vardır. Ki bu kısası terk etmekten sakınasınız, onu koruyasınız. “Vasiyet etmek…” ve bu vasiyeti titizlikle korumak da bir diğer kanundur. Mülkiyet gücünün, yani mantık gücünün eksikliğini ve hikmetin mal üzerinde tasarrufta bulunmakla ilgili olarak öngördüğü hususlarda eksikliği gidermek, Hakk’ın nuru ve şeriatın hükmüyle başka kanunlar üzerinde egemen olmak maksadıyla farz kılınmıştır. Ayrıca, vasiyetin değiştirilmesi suretiyle bu kanuna tecavüz etmek şeklinde bu gücün sapması da men edilmiştir. Çünkü vasiyeti değiştirmek bir tür suç ve ihanettir. Bu kanunun gerçekleşmesinin ve titizlikle incelenmesinin teşviki de hikmet kapsamına girer. Bunun kemali ise, vasiyet eden kimsenin yanılarak veya bilinçli olarak zarar vermesinden endişe edilmesi durumunda hikmet uyarınca kendileri hakkında vasiyette bulunulanların arasını düzeltmektir.

128 • TEFSİRİ KEBİR / TE’VİLÂT

“Oruç…” da hayvani kuvvetin saldırganlığını ve tasallutunu ortadan kaldırmak amacıyla farz kılınmış bir diğer kanundur. Bil ki, hakikât ehlinin kısası yukarıda zikredildi. Onların vasiyeti ise, masivayı terk etmek suretiyle ezelde verilen sözü, ahdi tutmak, muhafaza etmektir. Nitekim, yüce Allah şöyle buyurmuştur: “Bunu İbrahim de oğullarına vasiyet etti. Yakub da…” (Bakara, 132) Hakikât ehlinin orucu, Hak ile ve Hak için olmayan her sözü, her fiili, her hareketi ve her duruşu terk etmektir. 185-Ramazan ayı, insanlara yol gösterici, doğrunun ve doğruyu eğriden ayırmanın açık delilleri olarak Kur’an’ın indirildiği aydır. Öyle ise sizden ramazan ayını idrak edenler onda oruç tutsun. Kim o anda hasta veya yolcu olursa başka günlerde kaza etsin. Allah sizin için kolaylık ister, zorluk istemez. Bütün bunlar, sayıyı tamamlamanız ve size doğru yolu göstermesine karşılık, Allah’ı tazim etmeniz, şükretmeniz içindir. 186-Kullarım sana, beni sorduğunda söyle onlara: Ben çok yakınım. Bana dua ettiği vakit dua edenin dileğine karşılık veririm. O halde, benim davetime uysunlar ve bana inansınlar ki doğru yolu bulalar. 187-Oruç gecesinde kadınlarınıza yaklaşmak size helal kılındı. Onlar sizin için birer elbise, siz de onlar için birer elbisesiniz. Allah sizin kendinize kötülük ettiğinizi bildi ve tevbenizi kabul edip sizi bağışladı. Artık onlara yaklaşın ve Allah’ın sizin için takdir ettiklerini isteyin. Sabahın beyaz ipliği, siyah ipliğinden ayırt edilinceye kadar yeyin, için, sonra akşama kadar orucu tamamlayın. Mescidlerde ibadete çekilmiş olduğunuz zamanlarda kadınlarla birleşmeyin. Bunlar Allah’ın koyduğu sınırlardır. Sakın bu sınırlara yaklaşmayın. İşte böylece Allah ayetlerini insanlara açıklar. Umulur ki korunurlar. “Ramazan ayı…” nefsin Hakk’ın nuruyla yanması vaktinde “Kur’an’ın”, Kur’ani akıl adı verilen ve cem makamına ulaştıran kapsayıcı ve icmali ilmin indiği aydır. İnsanlar için cem itibariyle vahdete ileten bir hidayettir. “doğrunun açık delilleri”nin, cem ve farktan oluşan kesintisiz delillerin, yani furkani (doğru ile eğriyi birbirinden ayıran) akıl adı verilen tafsili ilmin indiği aydır. Sizden kim bu vakte erişirse, yani zatı müşahede etme makamına ulaşırsa “onda oruç tutsun…” o vakitte Hakk ile olmayan söz, fiil ve hareketleri terk etsin, kendini tutsun.

BAKARA SURESİ • 129

“Kim o anda hasta olursa…” sözünü ettiğimiz müşahedeye engel olan nefsani perdelerden oluşan kalp hastalıklarına müptela olursa “veya yolcu olursa…” uzaklık sülukunda bulunup zati şühuda ulaşmamışsa, onun kat etmesi gereken başka mertebeler vardır. Ancak bunların sonunda bu makama ulaşabilir. “Allah sizin için kolaylık ister…” tevhid makamına ulaşmanızı ve Allah’ın kudretinden destek görmenizi ister. “Sizin için zorluk istemez…” Zayıf ve aciz nefse sorumluluklar yüklemek suretiyle sizi zora koşmaz. “Sayıyı tamamlamanız…içindir.” Söz konusu mertebeleri, halleri ve amaca ulaştırıcı makamları tamamlamanız, Allah’ı ululamanız, Onun sizi cem makamına iletmesindeki azametini ve büyüklüğünü bilmeniz ve “şükretmeniz içindir.” İşlerinizi istikamet üzere yürütmek suretiyle Ona şükretmeniz içindir. “Kullarım sana… sorduğunda…” Bana ulaşmak için süluk eden, beni talep eden ve bana yönelen kullarım benim marifetimi sana sorduklarında “Ben çok yakınım.” Zahirim, apaçığım. “dileğine karşılık veririm.” Halinin ve istidadının gereğini yapmak suretiyle hal ve istidat diliyle bana dua edenin duasına icabet ederim. “o halde benim davetime uysunlar.” İstidadı züht ve ibadetle arındırıp saflaştırmak suretiyle benim çağrıma koşsunlar. Çünkü ben onları kendime çağırıyorum. Onlara, bana süluk etmenin keyfiyetini öğret. Ki bu arınma ve saflaşma esnasında beni müşahede edebilsinler. Yani istikamet üzere olsunlar, düzelsinler. “Size helal kılındı…” size mubah ve serbest kılındı “oruç gecesinde”, huzurda bulunduğunuz terk ve imsakı bölen gaflet vaktinde “kadınlarınıza yaklaşmak…” nefislerinizi hazlarına, nasiplerine yaklaştırma makamına inmeniz mubah kılındı. Çünkü siz buna sabredemezsiniz. Zira aranızdaki zorunlu bağlantı nedeniyle siz onların giysisi, onlar da sizin için giysileriniz konumundadır. “Allah sizin kendinize kötülük ettiğinizi bildi.” Söz konusu süluk, riyazet ve huzur zamanlarında nefsani nasiplerden çalmak suretiyle kendinize kötülük ettiğinizi bildi. “Ve tevbenizi kabul edip sizi bağışladı.” “Artık…” istikamet ve fenadan sonra beka halinin yerleşmesi vaktinde “ onlara yaklaşın.” gaflet vakitlerinde. “Allah’ın sizin için takdir ettiklerini isteyin.” Takvayı, istikamet üzere olma hukukunu genişletmeye dayalı olarak nefsani hazlarla temekkün edişi ve kulluk etmek, duada bulunmak suretiyle Allah’ın emirlerini yerine getirmeyi talep edin.

130 • TEFSİRİ KEBİR / TE’VİLÂT

“Yeyin, için…” nefsinize eşlik edin “sabahın beyaz ipliği, siyah ipliğinden ayırt edilinceye kadar.” huzurun açıklık ve parıltıları size zahir oluncaya ve eserleri ve nurları gafletin karasına ve karanlığına galip gelinceye kadar. Ardından gaflet zamanı gelinceye kadar, Hakk ile beraber huzurda olmak suretiyle yukarıda anlatılan terk ve imsak hali üzere olun. Eğer bu olmasaydı maişetin maslahatını ve yükümlülüklerini yerine getirmek mümkün olmazdı. “Kadınlarla birleşmeyin…” siz itikafta iken, kalplerinizin mescidlerinde huzurda mukim iken nefislerinize eşlik etmeyin. Çünkü nefislerin belirmesiyle vakitleriniz karışır. 188-Mallarınızı aranızda haksız sebeplerle yemeyin. Kendiniz bilip dururken, insanların mallarından bir kısmını haram yollardan yemeniz için o malları hakimlere vermeyin. 189-Sana, hilal şeklinde yeni doğan ayları sorarlar. De ki: Onlar, insanlar ve özellikle hac için vakit ölçüleridir. İyi davranış, asla evlere arkalarından gelip girmeniz değildir. Lakin iyi davranış, korunan kimsenin davranışıdır. Evlere kapılarından girin, Allah’tan korkun, umulur ki kurtuluşa erersiniz. “Mallarınızı…yemeyin.” Marifetlerinizi ve bilgilerinizi “aranızda” nefsin şehvetlerinin ve lezzetlerinin batılıyla; nefsin ihtiyaçlarını elde etmek, maddi ve hayali amaçları gerçekleştirmek uğruna kullanmayın. “O malları… vermeyin.” Israrla kötülüğü emreden nefislerin hakimlerine göndermeyin “insanların mallarından bir kısmını…yemek için.” Ruhani kuvvetlerin mallarının bir kısmını “haram yollardan…” haksızlıkla yemek ve nefsani kuvvetlerin lezzetleri için harcamak üzere vermeyin. Üstelik “Kendiniz biliyorsunuz…” bu davranışın günah ve bir şeyi ait olmadığı yere koymak olduğunu biliyorsunuz. “Sana, hilal şeklinde yeni doğan ayları sorarlar…” Ruh nurunun üzerine doğup parlatması sonucu kalbi doğuşları sana sorarlar. “De ki: Onlar, insanlar… için vakit ölçüleridir.” Allah yolunda amel etmenin, süluk azimetinin, kalp beytini tavaf etmenin ve marifet makamında vakfeye durmanın vacip olduğu vakitleri belirleyen ölçülerdir.

BAKARA SURESİ • 131

“İyi davranış… gelip girmeniz değildir.” kalplerinizin evlerine “arkalarından.” Maddi hislerinizin ve bedeni duygulardan kaynaklanan bilgilerinizin yollarından kalp evlerine girmeniz iyi davranış değildir. Çünkü kalbin arkası bedene bakan taraftır. “Lakin iyi davranış…” asıl iyilik “ korunan kimsenin davranışıdır.” Duyuların ilgi alanlarından, hayalin tasavvurlarından ve nefsin vesveselerinden sakınan kimsenin davranışıdır. “Evlere kapılarından girin.” kalplerin ruha bakan batıni tarafından girin. Gerçekte kalbin kapısı, Hakk’a açılan yoludur. “Allah’tan korkun.” sizi O’ndan alıkoyacak şeylerle meşgul olmaktan sakının. “Umulur ki kurtuluşa erersiniz.” 190-Size karşı savaş açanlara, siz de Allah yolunda savaş açın. Sakın aşırı gitmeyin, çünkü Allah aşırıları sevmez. 191-Onları yakaladığınız yerde öldürün. Sizi çıkardıkları yerden siz de onları çıkarın. Fitne, adam öldürmekten daha kötüdür. Mescidi Haram’da onlar sizinle savaşmadıkça, siz de onlarla savaşmayın. Eğer onlar size karşı savaş açarlarsa siz de onları öldürün. İşte kâfirlerin cezası böyledir. 192-Eğer onlar vazgeçerlerse, Allah Gafur ve Rahimdir. 193-Fitne tamamen yok edilinceye ve din de yalnız Allah için oluncaya kadar onlarla savaşın. Şayet vazgeçerlerse zalimlerden başkasına düşmanlık ve saldırı yoktur. 194-Haram ay haram aya karşılıktır. Hürmetler karşılıklıdır. Kim size saldırırsa siz de ona misilleme olacak kadar saldırın. Allah’tan korkun ve bilin ki Allah muttakilerle beraberdir. “Size karşı savaş açanlarla, siz de Allah yolunda savaş açın.” Size savaş açan şeytana ve kötülükleri ısrarla emreden nefsin kuvvetlerine karşı savaş açın. “Sakın aşırı gitmeyin.” Onlarla savaşırken, haklarını eda etmelerini ve sınırları içinde durmalarını imkansız kılacak şekilde öldürmeyin. Aksi takdirde tefrite, eksikliğe ve parçalanmışlığa duçar olurlar. “Çünkü Allah aşırıları sevmez.” Çünkü onlar sevginin ve adaletten ibaret olan vahdetin gölgesinin dışına çıkmışlardır. “Onları yakaladığınız yerde öldürün.” Onları nerede bulursanız hayatlarına son verin, ruhları demek olan hevalarını bulundukları yerde ezmek suretiyle fiillerini icra etmelerine engel olun. “Onları çıkarın…” Göğüs

132 • TEFSİRİ KEBİR / TE’VİLÂT

Mekke’sinden çıkarın, onun üzerindeki istilalarına son verin, tıpkı onların sizi oradan çıkarıp nefis bölgesine indirmeleri, sizi kalbin karargâhının dışına çıkarmaları gibi. Nefsin hevasına ve lezzet putuna ibadet etmeleri şeklindeki fitneleri, sizin nefsin hevasını ezmenizden ve bütünüyle öldürmenizden daha kötüdür. Daha ağır bir suçtur. Ya da nefsin kuvvetlerinin göğüs Mekke’sini istila etmeleri sonucu çektiğiniz sıkıntılar veya başınıza gelen sınama amaçlı musibetler sizin için öldürülmekten daha ağırdır. Çünkü bu fitne, seciyenizin bastırılması, tabiatınızın ört bas edilmesi ve istidadınızın tamamen silinmesi demektir ki, bundaki acı çok daha fazladır. “Mescidi Haram’da onlarla savaşmayın.” Kalbin makamında, yani kalbi huzur anında onlarla savaşmayın. Sizin yönelişinize uydukları zaman. Bu takdirde süluk esnasında sizin yardımcılarınız olurlar. “Onlar sizinle savaşmadıkça…” kendi isteklerini ileri sürüp sizinle çekişmedikçe, sizi kalp canibinden ve Hak dinden uzaklaştırıp nefsin makamına ve buzağıya tapmaktan ibaret olan dinlerine çekmedikçe onlarla savaşmayın. Ama bunu yaparlarsa “Fitne tamamen yok edilinceye…kadar onlarla savaşın.” Sizinle çekişmelerinin, çağrılarını seslendirmelerinin ve tapınmalarının oluşturduğu fitne ve kargaşa ortadan kalkıncaya ve “din yalnız Allah için oluncaya kadar” tümü birden kutsi canibe yönelinceye kadar, şeytanın ve hevanın hiçbir payının bulunmadığı Hakk’a yönelişin altındaki sırrı teşyi edinceye kadar onlarla savaşın. “Şayet vazgeçerlerse… saldırı yoktur.” onlara saldırı olmaz artık. Sadece saldırganlara, hadlerini aşanlara saldırı vardır. “Haram ay haram aya karşılıktır.” Yani, onların sizi maksadınızdan ve dininizden alıkoydukları vakit, ayniyle sizin onları asiliklerinden alıkoyduğunuz vakittir. Ta ki kendi sınırlarında durmaya razı oluncaya kadar. Onların haram ayı kendi haklarını ikame ettikleri vakittir. Sizin haram ayınız, huzur ve murakabe vaktidir. 195-Allah yolunda harcayın. Kendi ellerinizle kendinizi tehlikeye atmayın. Her türlü hareketinizde dürüst davranın. Çünkü Allah dürüst davrananları sever.

BAKARA SURESİ • 133

196-Haccı ve umreyi Allah için tam yapın. Eğer alıkonursanız kolayınıza gelen kurbanı gönderin. Kurban, yerine varıncaya kadar başlarınızı tıraş etmeyin. Sizden her kim hasta olursa yahut başından bir rahatsızlığı varsa, oruç veya sadaka veya kurban olmak üzere fidye gerekir. Emin olduğunuz vakit, kim hac günlerine kadar umre ile faydalanmak isterse, kolayına gelen bir kurban kesmek gerekir. Kurban kesmeyen kimse hac günlerinde üç, memleketine döndüğü zaman yedi olmak üzere oruç tutar ki, hepsi tam on gündür. Bu söylenenler, ailesi Mescidi Haram civarında oturmayanlar içindir. Allah’tan korkun. Biliniz ki Allah’ın vereceği ceza ağırdır. “Allah yolunda harcayın…” Sizde olan ilmi, amel aracılığıyla harcayın. Bu ilimleri başka bir zamanda kullanmak üzere saklamayın, belki o vakte erişmezsiniz. Ertelemecilikten daha zararlı bir şey yoktur kısaca. “Kendi ellerinizle kendinizi tehlikeye atmayın.” Tefrit, ilimle amel etmeyi tehir ve ilmi nefsin maslahatı için kullanma tehlikesine kendinizi atmayın. Bu davranış mahrumiyeti gerektirir. “Dürüst davranın…” (ihsan edin) amellerinizi gerçekleştirirken müşahede edin. “Çünkü Allah dürüstleri sever.” Amellerini gerçekleştirirken rablerini müşahede eden ve bu amelleri sırf O’nun için ihlasla gerçekleştiren kimseleri sever. “Tam yapın…” zat tevhidi haccını ve sıfat tevhidi umresini, Allah için ve Allah’a doğru süluk suretiyle tüm makam ve halleri tamamlayarak yerine getirin. “Eğer alıkonursanız…” Kötülükleri ısrarla emreden nefis kâfirlerinin sizi hac ve umreden engellemesi durumuyla karşı karşıya kalırsanız “kolayınıza gelen kurbanı gönderin.” Nefis kurbanını göndermek ve kalp Kâbe’sinin yanında veya kalbin temenni ettiği makamın meydanında boğazlamak suretiyle Allah yolunda cihad edin. “Kolayınıza gelen…” ifadesi nefislerin istidatları ve sıfatları itibariyle birbirlerinden farklı olduklarına yönelik bir işarettir. Nefislerin bir kısmı, zayıf hayvanların sıfatlarıyla, bazısı güçlü hayvanların sıfatıyla mevsuftur. Bunların her biri kolayına geleni kurban eder. Bazısı da boyun eğen, uysal hayvanların sıfatıyla mevsuftur. Bazısı dik başlı, boyun eğmez hayvanların sıfatına sahiptir. Bazı nefislerin ezilebilen sıfatları olmakla birlikte öyle sıfatları da olur ki bunları ezmek pek de kolay olmaz. Böyle nefisler ayette sözü edilen hacı gibi ebediyen mahsur kalır. “Başlarınızı tıraş etmeyin.” Kalbi hoş

134 • TEFSİRİ KEBİR / TE’VİLÂT

tutmayı, zihni kederlerden, bütün bağlardan, adet ve ibadetlerden arındırmayı isteyerek Kalenderiye mezhebinde olduğu gibi vaktin sıfatı ile yetinmek isteyip tabiatın izlerini ortadan kaldırmayın “varıncaya kadar.” nefis kurbanı mahalline, yani yerine, boğazlanacağı, kurban edileceği mekâna varıncaya kadar. O zaman, kurban hayatta iken nefsin hevasına göre yaptığı bütün ameller haram iken, kurbanın öldürülmesiyle birlikte helal olur. Çünkü bu vakitte heva ile değil, kalp ile yerine getirilirler. Hevanın etkisiyle yapılan amellerin kalıntılarından emin olun. Aksi takdirde vaktiniz karışır, bunların zuhur etmesiyle ve kalbin bast hali ile birlikte davasını gütmeye başlamasıyla saflığınız bulanır. Nitekim, bugün Kalenderiye mensuplarının çoğunun durumu böyledir. “Sizden her kim hasta olursa…” Sizden her kimin istidadı zayıf olursa, kalbi, öz yaratılışında bulunan arazlarla veya gelenekler sonucu edinilen arazlarla dolu olursa yahut başında bir rahatsızlığı varsa yahut kederlerle, çeşitli bağlarla, rezilliklerle ve suretlerle sınanıp engellenmiş olursa ve de süluk ve mücahedeyi gereği gibi yapması kolay olmazsa veya fıtrat üzere kalmak, tersine dönmemek, yükselmese de derecesinden aşağıya düşmemek için kalp hoşluğu ve vakit saflığı üzere kalmayı isterse, onun bazı lezzetlerden kendini alıkoymak, nefsani bazı meşguliyetlerden el çekmek veya bir iyilik yapmak yahut riyazet ve mücahede ile çatışan bazı kuvvetleri ezmek suretiyle fidye vermesi gerekir. Bu kimsenin vaktini muhafaza etmesi, bir tür zühd ile, ibadet ya da nefse muhalefet ile saflığını koruması gerekir. “Emin olduğunuz vakit…” sizi muhasara eden düşmanın kuşatmasından emin olduğunuz vakit, Zat tecellisi haccına aracı olmak üzere sıfat tecellisi zevkinden kim yararlanırsa, durumuna göre “kolayına gelen bir kurban vermek gerekir.” “Kurban kesmeyen kimse…” nefsinin zayıflığından, sönüklüğünden, baskı altında olmasından dolayı bunu yapamayan kimse “üç gün oruç tutar…” Tecelli, cem’e gark olma ve vahdette yok olma vaktinde güçlü temeller konumunda olan kuvvetlerin fiillerinden kendini uzaklaştırması, sakınması gerekir. Çünkü bunların perdelenmeleri, nefis ve göğüs yörüngesine çekilmeleri kaçınılmazdır. Bu temel güçler; akıl, vehim ve muhayyiledir.

BAKARA SURESİ • 135

“Döndüğü zaman yedi gün oruç tutar.” tafsil ve çokluk makamına döndüğünüz zaman. Bunlar da zahir beş duyu ile gazap ve şehvet güçleridir. Ki eşya içinde Allah ile istikamet üzere olsun. “Hepsi tam on gündür.” İşte sözü edilen bu kuvvet ve duyguların fiillerinden sakınma durumu, kemal derecesi gerçekleştiği sırada hak ile bahşedilen varlığının güçlerinin fiillerini gerektiren kâmil tafsilatın tümüdür. Nitekim, kutsi hadiste şöyle buyurulmuştur: “İşiten kulağı ve gören gözü olurum…” “Bu söylenenler…” bu hüküm “ailesi Mescidi Haram civarında oturmayanlar içindir.” vahdet içinde, kalp makamında hazır bulunan kâmil mahbublardan (sevilenlerden) olmayanlar için geçerlidir. Bu gibi kimseler (sevilenler) için vuslat ve Allah’a süluk edişleri sırasında kurban sunmak, cehd etmek veya riyazet etmek gerekmez. Bunlar muhibler (sevenler) için geçerlidir. 197-Hac, bilinen aylardadır. Kim o aylarda hacca niyet ederse, hac esnasında kadına yaklaşmak, günah sayılan davranışlara yönelmek, kavga etmek yoktur. Ne hayır işlerseniz Allah onu bilir. Azık edinin. Bilin ki azığın en hayırlısı takvadır. Ey akıl sahipleri! Benden sakının. 198-Rabbinizden gelecek bir lûtfu aramanızda size herhangi bir günah yoktur. Arafat’tan ayrılıp akın ettiğinizde Meş’ar-i Haram’a Allah’ı zikredin ve O’nu size gösterdiği şekilde anın. Şüphesiz, siz daha önce yanlış gidenlerden idiniz. 199-Sonra insanların aktığı yerden siz de akın. Allah’tan mağfiret isteyin. Çünkü Allah affedici ve esirgeyicidir. “Hac, bilinen aylardadır.” Hac vakti, bilinen zamanlardır. Buluğ çağına ermekle başlar, kırk yaşına kadar devam eder. Nitekim yüce Allah, “Bakara”yı nitelerken şöyle buyurmuştur: “O, ne yaşlı ne de körpe; ikisi arasında…” (Bakara, 68) “Kim o aylarda hacca niyet ederse…” hacca gitme kararı alıp fiilen bu kararı uygulamaya koyarsa “kadına yaklaşmak…” şehevi kuvvetin taşması anlamında hayasızlık; “günah sayılan davranışlara yönelmek” günah sebeplerine yönelmek, yani gazap gücünün kalbin emrinden çıkması; “kavga etmek…” yani mantık gücünün şeytanlıkla, kurnazlıkla sınırını aşması “ hac esnasında…” doğru değildir. Kalp beytine yöneliş esnasında bu sayılan davranışlara yer yoktur. “Ne hayır işlerseniz…” yukarıda sözü edilen üç temel gücün fiilleri kapsamında şeriatın emrine ve akla uygun olarak her ne fazilet işlerseniz-rezillik değil- “Allah onu bilir.” bunlardan dolayı size sevap verir.

136 • TEFSİRİ KEBİR / TE’VİLÂT

“Azık edinin…” bu kuvvetlerin alçaklıklarından sakınmanın gerektirdiği erdemlerinden azık edinin “Bilin ki azığın en hayırlısı takvadır.” bu kuvvetlerin rezilliklerinden sakınmadır. “Benden sakının.” amelleriniz ve niyetlerinizde benden korkun “ey akıl sahipleri!” Çünkü vehim şaibesinden ve madde kabuğundan arınmış temiz aklın meselesi benden sakınmaktır. “Rabbinizden gelecek bir lûtfu aramanızda size herhangi bir günah yoktur.” Çokluğa döndüğünüzde şeriatın gerektirdiği ölçülerde ve Hakk’ın izin verdiği miktarda nefislerinize yumuşak davranmayı ve onların nasiplerinden yararlanmayı talep etmenizin bir sakıncası yoktur. Çünkü o durumda nefsin nasipleri onu kalbin maksatları ile ilgili olarak kalbe uygun davranması hususunda pekiştirir. Hakk’ın nuru ile aydınlandığı için o sırada azgın bir konumda olmaz. “Akın ettiğinizde…” Hac menasikinin sonu ve anası sayılan tam marifet makamından kendinizi salıverdiğiniz zaman-nitekim Resulullah (s.a.v) “Hac arafattır” buyurmuştur-, “Meş’ar-i Haram’da Allah’ı zikredin.” Hafa (gizlilik) olarak adlandırılan ruhsal sır yanında Allah’ın cemalini müşahede edin. Çünkü bu makamda zikir müşahededir. Meş’ar; başkasının ulaşmasının haram olduğu cemalin şuuruna varma mahalli demektir. “O’nu size gösterdiği şekilde anın.” Mertebelerde kendisini nasıl zikretmeniz gerektiğini gösterdiği gibi. Çünkü yüce Allah önce dil ile zikretmeyi, sonra nefis ile zikretmeyi, sonra kalp ile zikretmeyi göstermiştir. Bu, Allah’ın nimetlerinin ve lûtuflarının kaynaklandığı zikirdir. Sonra sır zikrini göstermiştir. Bu da fiilleri bizzat gözlemleme ve sıfat tecellileri ilimleri keşfetmedir. Sonra ruh zikrini göstermiştir. Bu da zatın nurunu düşünmekle birlikte sıfat tecellileri nurlarını müşahede etmektir. Sonra hafi zikri göstermiştir. Bu da ikiliğin baki kalması ile birlikte zatın cemalini müşahede etmektir. Ardından zatın zikrini göstermiştir. Bu da gerideki her şeyin ortadan kalkmasıyla zatı müşahede etmektir. “Şüphesiz, siz daha önce… idiniz.” marifet arafatına ulaşmadan, orada vakfeye durmadan önce “yanlış gidenlerden idiniz.” Bu zikirlerden sapmıştınız. “Sonra insanların aktığı yerden siz de akın.” Sonra zahiri ibadetlere ve itaatlere, diğer şeri görev ve muamelelere akın. İnsanların akın ettiği yerden. Yani onlardan biri gibi olun.

BAKARA SURESİ • 137

Cüneyd’e (Allah rahmet etsin) soruldu: Son nedir? diye, “başa dönmektir” dedi. “Allah’tan mağfiret isteyin.” Nefsin hal ile zuhur edip gücünün katlanmasından ve azmasından dolayı Allah’tan bağışlanma dileyin. Resulullah (s.a.v) şöyle buyurmuştur: “Hiç şüphesiz, kalbimin üzerini bazen bir perde kaplarda ben günde yetmiş kere Allah’tan bağışlanma dilerim. “Yine bir keresinde “Allah’ım! Kalbimi dinin üzere sabit kıl.” demiştir. Böyle söylemesinin sebebi sorulduğunda şu cevabı vermiştir: “Nasıl emin olabilirim ki, kalp çölde rüzgârların dilediği tarafa savurduğu bir tüy gibidir!” Hz. Resulullah’ın (s.a.v) ayakları şişince Hz. Aişe (r.a) “Allah senin geçmiş ve gelecek tüm günahlarını bağışlamamış mıdır?” der. O da şu cevabı verir: Şükreden bir kul olmayayım mı!” Emirülmüminin Ali (a.s) şöyle buyurmuştur: “Hidayetten sonra sapmaktan Allah’a sığınırım.” 200-Hac ibadetlerinizi bitirince, babalarınızı andığınız gibi, hatta ondan daha kuvvetli bir şekilde Allah’ı anın. İnsanlardan öyleleri var ki: Ey Rabbimiz! Bize dünyada ver, derler. Böyle kimselerin ahiretten hiç nasibi yoktur. 201-Onlardan bir kısmı da: “Ey Rabbimiz! Bize dünyada da iyilik ver, ahirette de iyilik ver. Bizi cehennem azabından koru!” derler. 202-İşte onlar için, kazandıklarından büyük bir nasip vardır. Allah’ın hesabı çok süratlidir. 203-Sayılı günlerde Allah’ı anın. Kim iki gün içinde acele edip dönmek isterse, ona günah yoktur. Bunlar günahtan sakınanlar içindir. Allah’tan korkun ve bilin ki hepiniz O’nun huzurunda toplanacaksınız. 204-İnsanlardan öyleleri vardır ki, dünya hayatı hakkında söyledikleri senin hoşuna gider. Hatta böylesi kalbinde olana Allah’ı şahit tutar. Halbuki O, hasımların en yamanıdır. 205-O, dönüp gitti mi yeryüzünde ortalığı fesada vermek, ekinleri tahrip edip nesilleri bozmak için çalışır. Allah bozgunculuğu sevmez. “Hac ibadetlerinizi bitirince…” Haccınızı bitirince “babalarınızı andığınız gibi, hatta ondan daha kuvvetli bir şekilde Allah’ı anın.” Soyları ve övünçleri ve sair dünya hallerini zikretmekle meşgul gelenek ehli gibi olmayın. Çünkü bu vaktinizi bulandırır, kalbinizi katılaştırır. Tam tersine, süluktan önce soyların hallerini ve dünya ahvalini andığınız gibi zikir

138 • TEFSİRİ KEBİR / TE’VİLÂT

türleriyle ve kardeşlerle müzakere etmekle meşgul olun. Ya da insanların geleneksel olarak bu halleri andıkları gibi ya da ondan daha şiddetli, daha kuvvetli, ondan daha fazla anın ki saflığınız kalıcı olsun ve insanlar sizin aracılığınızla gerçeği görsün. “İnsanlardan öyleleri var ki: Ey Rabbimiz!…derler.” Bazı insanlar dünya metaından başka bir şey istemezler, bunları anmaktan başka bir şeyle meşgul olmazlar. Allah’a bu dünya metaı için ibadet ederler. Böylelerinin ahiretten nasibi yoktur. Çünkü en bayağı şeye yönelişleri, en şerefli şeyi kabullenmelerini engeller. En şerefliye yönelik himmet ve ilgileri yeterince uyanmadığı için. Bilindiği gibi zulmeti kazanmak nurla çelişir. İnsanlardan bazısı ise “Ey Rabbimiz!..bize…ver.” derler. Her iki cihanın da hayrını talep ederler. Zulmetle perdelenmekten, tabiat ateşiyle azap görmekten ve rahmet nurlarından mahrum olmaktan kaçınırlar. “İşte onlar için, kazandıklarından büyük bir nasip vardır.” Hesaplaşmanın, bazı iyiliklerin kötülüklerle düşürülmesinin, bunu takiben duruma göre azap veya affın ardından Ahiret paylarından, kalıcılık yurdunun nurlarından, Salih amellerle kazanılan baki lezzetlerden büyük bir nasip vardır. “Sayılı günlerde Allah’ı anın.” Haccı bitirdikten sonra sayılı mertebelerde Allah’ı zikredin. Ruh mertebesinde, kalp mertebesinde ve nefis mertebesinde. Çünkü maksada vasıl olan, bu mertebelere döndüğünde, bu üç mertebede Allah ile olması gerekir. İşte bu mertebelerdeki zikri budur. “Kim iki gün içinde acele edip dönmek isterse, ona günah yoktur.” Yani ruh ve kalp mertebelerinde nasiplerine dönmek için acele eden kimse için bir günah yoktur. Çünkü ruh ve kalp ve bunların nasipleri birbirlerini perdelemedikleri gibi, birbirlerine zarar da vermezler. “Acele etme” ifadesinin anlamı şudur: Bir hareket Allah ile gerçekleştiği zaman daha hızlı olur. Allah ile gerçekleştirilen harekette oyalanma ve durma söz konusu olmaz. Bu hareket bağlamında kalp veya ruh zahir olup ön plana çıkar ve nurdan bir perde işlevini görür. Bazı telvin erbabında olduğu gibi.

BAKARA SURESİ • 139

“Kim gecikirse…” üçüncü mertebe olan nefis mertebesinde gecikirse “ona günah yoktur. Bunlar günahtan sakınanlar içindir.” Yani bu hüküm, nefisle nefsin nasipleriyle beraber olmaktan sakınanlar için geçerlidir. Çünkü nefis, kişinin kendisinden daha çok nasibine bağlıdır. Nefsin nasibi ise kalp ve ruh mertebelerinin nasiplerinin nurundan daha uzak ve daha kabadır. Kişinin kendisinden ayrı olarak nefsin nasibine bağlılığı, çabası ve hareketi hemen kendini gösterir. Nefsin nasibi de çoğu zaman perdelenir. Perdelendiğinde perdesi kalın ve zulmani olur. Bu yüzden nefis mertebesinde sakınma ve ihtiyatlı davranma daha gerekli ve diğer iki mertebeye göre daha evladır. Çünkü diğer iki mertebe zuhur ederlerse perdeleri ince ve ortadan kalkması da kolay olur. Yahut bu tercih üç mertebede de sakınanlar içindir. “Allah’tan korkun…” her üç mertebede de enaniyetin ve zamansallığın zuhur etmesinden sakının ki, bu nasiplerden istifade esnasında nefis, kalp ve ruh ile değil O’nunla beraber olasınız. “Bilin ki hepiniz O’nun huzurunda toplanacaksınız.” O’nunla haşrolunursunuz, bir isimden bir isme toplanırsınız. Huzurunda hazır olursunuz. Dolayısıyla siz, diğer insanların aksine büyük bir tehlike ile karşı karşıyasınız. Nitekim hadiste şöyle buyrulmuştur: “ İhlaslılar büyük bir tehlike ile karşı karşıyadırlar.” Hz. Rasulullah (s.a.v) yüce Allah’tan aktardığı bir kutsi hadiste şöyle buyruluyor: “Günahkârlara benim bağışlayıcı olduğumu müjdele. Sıddıkları benim gayur olduğumu belirterek uyar.” “İnsanlardan öyleleri vardır ki…hoşuna gider.” Böyle insanlar sevgi iddiasında bulunurlar, fakat hasımların en yamanıdırlar. Çünkü bunlar nefis makamında duran zındıklardır. Bu yüzden “dünya hayatı hakkında söyledikleri…” buyrulmuştur. Çünkü böyle kimselerin ahiret hakkında kalp ile söylediği bir söz yoktur. “O, dönüp gitti mi yeryüzünde …çalışır…” Fesadı mübah gördüğü ve zındık olduğu için. Bu özelliği sevgi ve tevhid iddiasında bulunan birçok kişide görebilirsin. “Allah bozgunculuğu sevmez.” Yani bu kimse Allah’ı sevdiğini iddia eden bir bozguncudur. Sevgi iddiasında bulunmasına rağmen nasıl böyle davranabilir ki? Seven ancak sevdiğinin sevdiği şeyleri yapar. Allah bunun yaptığını sevmiyor. O halde iddiasında doğru değildir.

140 • TEFSİRİ KEBİR / TE’VİLÂT

Şair şöyle der: İlaha isyan ediyorsun, bir yandan da onu sevdiğini gösteriyorsun Bu çirkin bir davranıştır, gariptir Eğer sevgin gerçek olsaydı, ona itaat ederdin Çünkü seven, sevdiğine itaat eder 206-Böylesine “Allah’tan kork” denilince benlik ve gurur kendisini günaha sevk eder. Ona cehennem yeter. O ne kötü yerdir! 207-İnsanlardan öyleleri de var ki, Allah’ın rızasını almak için kendini ve malını feda eder. Allah da kullarına şefkâtlidir. 208-Ey iman edenler! Hep birden barışa girin. Sakın şeytanın peşinden gitmeyin. Çünkü o, apaçık düşmanınızdır. 209-Size apaçık deliller geldikten sonra, eğer barıştan saparsanız, şunu iyi bilin ki Allah azizdir, hakimdir. 210-Onlar, ille de buluttan gölgeler içinde Allah’ın ve meleklerinin gelmesini mi beklerler? Halbuki iş bitirilmiştir. Bütün işler yalnızca Allah’a döndürülür. 211-İsrailoğullarına sor ki kendilerine nice apaçık mucizeler verdik. Kim mucizeler kendisine geldikten sonra Allah’ın nimetini değiştirirse bilsin ki Allah’ın azabı şiddetlidir. 212-Kâfir olanlar için dünya hayatı cazip kılındı. Onlar, iman edenler ile alay ederler. Oysa ki, inkârdan sakınanlar kıyamet gününde, onların üstündedir. Allah dilediğine hesapsız rızık verir. “Böylesine “Allah’tan kork” denilince benlik ve gurur kendisini günaha sevk eder.” Nefsani hamiyeti, cahiliye gururu inatlaştırıp onu günaha sürükler. Çünkü nefsi en şerli biçimde zuhur eder ve yaptığı şeyi, kendisine öğüt veren kişiden daha iyi bildiğini iddia eder. “ Ona cehennem yeter.” Onun sonu koyu bir derinliktir. O, zulmetiyle bu derin mertebede, çukurda kalır. Çünkü cehennem, çok derin ve karanlık çukur anlamına gelir. “Allah’ın rızasını almak için kendini…feda eder.” Allah’ın rızasını isteyerek nefsini Allah yolunda süluk etmeye feda eder. “Barışa girin…” (Silm’e girin). Teslimiyete, yüzleri, özleri Allah’a teslim etmeye girin. Çünkü varoluş kuvvetlerinin birbirlerine düşman olması, Allah’ın emrine

BAKARA SURESİ • 141

teslim olmaya yanaşmaması şeytanın peşinden gitmenin delilidir. Şeytan ise, yerilmiş aşırılıklar işlemek suretiyle Allah’ın kahrını hakketmelerini ister. Çünkü o öz yaratılışı ve karakteri itibariyle sizin düşmanınızdır. Sizin yaratılışınız ve cibilliyetiniz ile onun yaratılışı ve cibilliyeti farklıdır. O, sizin fıtrat nurunuzdan yoksundur. Çünkü o ateşten yaratılmıştır. Bu yüzden sizin de kendisi gibi ateş ehli olmanızı ister, nur ehli olmanızı istemez. O, sizi seviyormuş gibi görünen gerçek düşmanınızdır. “Eğer… saparsanız…” Allah’ın emrine teslim olma makamından saparsanız, “size …geldikten sonra.” Fiil ve sıfat tecellileri delilleri geldikten sonra saparsanız “Bilin ki Allah azizdir…” üstün iradelidir, sizi kahreder, “hakimdir.” Ama ancak hikmetinin gerektirdiği şekilde kahreder. Hikmet ise, dikleşen muhalifi kahretmeyi gerektirir ki uysal, itaatkar kimse ibret alsın ve daha çok itaat etsin. “Onlar… ille de bekliyorlar mı?” Beklenti içinde midirler? “gelmesini…” tecelli etmesini “Allah’ın… gölgeler içinde…” sıfat tecellileri cümlesinden olmak üzere hüviyet sıfatları içinde… ve semavi kuvvetler olan meleklerin suretlerinin gelmesini, dolayısıyla levhde yer alan hüküm gereği kendilerinin helak edilmesini mi bekliyorlar? “Bütün işler yalnızca Allah’a döndürülür.” Her kişi hakkettiği karşılığı görür veya fena bularak O’na döner. 213-İnsanlar bir tek ümmet idi. Sonra Allah, müjdeleyici ve uyarıcı olarak Resulleri gönderdi. İnsanlar arasında, anlaşmazlığa düştükleri hususlarda hüküm vermeleri için, onlarla beraber hak yolu gösteren kitapları da gönderdi. Ancak kendilerine Kitab verilenler, apaçık deliller geldikten sonra, aralarındaki kıskançlıktan ötürü dinde anlaşmazlığa düştüler. Bunun üzerine Allah iman edenlere, üzerinde ihtilafa düştükleri gerçeği izniyle gösterdi. Allah dilediğini doğru yola iletir. 214-Yoksa siz, sizden önce gelip geçenlerin başına gelenler size de gelmeden cennete gireceğinizi mi sandınız? Yoksulluk ve sıkıntı onlara öylesine dokunmuş ve öyle sarsılmışlardı ki, nihayet Resul ve beraberindeki müminler: “Allah’ın yardımı ne zaman!” dediler. Bilesiniz ki Allah’ın yardımı yakındır. 215-Sana ne harcayacaklarını soruyorlar. De ki: Maldan harcadığınız şey, ebeveyn, yakınlar, yetimler, fakirler ve yolcular için olmalıdır. Şüphesiz, Allah yapacağınız her hayrı bilir.

142 • TEFSİRİ KEBİR / TE’VİLÂT

“İnsanlar bir tek ümmet idi.” Fıtrat ve Hak din üzereydiler. Nitekim, Resulullah (s.a.v) şöyle buyurmuştur: “Her çocuk fıtrat üzere doğar.” Gerçekte ilk fıtrat dönemi ile ilgili bir ifadedir. Ya da çocukluk zamanı yahut Adem (a.s) zamanı kast edilmiştir. Bu dönemlerde insanlar tek bir ümmet idi. Sonra hayatta, doğalarının farklılığına, nefislerinin sıfatlarının baskın çıkmasına ve hevalarının, arzularının çeşitliliğine bağlı olarak birbirlerinden ayrılıp ihtilaf ettiler. Yaşadıkları bölgelerin ve havaların farklılığından dolayı bünyelerinin, aslının ve bedenlerinin merkezinin zıt olması, böyle bir ayrılığı gerektirmiştir. Ayrıca, her birinin tabiatı, özel menfaati celb etmeyi ve özel zararı defetmeyi gerektirir. Çünkü her biri bedeninin maddesiyle perdelenmiştir. İlahi hikmet bunun böyle olmasını gerektirmiştir. Yaşamak ve gelişmeye böylesi daha elverişli olduğu için. Hayatının dal budak salıp yayılması, çeşitliliği ve ayrılığı gerektirir. “Sonra Allah, Resulleri…gönderdi.” Onları ayrılıktan uyuşmaya çağırsınlar, çokluktan birliğe, düşmanlıktan sevgiye davet etsinler diye. Ama onlar tefrikaya düştüler, birbirlerine karşı gruplaştılar, ayrıştılar. Tabiatlarında batıl sevgisi kök salmış, kalplerini tortu bürümüş, kalplerinin üzeri mühürlenmiş, basiretleri köreltilmiş, hevalarının galip gelmesi neticesinde istidatları ortadan kaldırılmış, böylece ayrılıkları ve inatçılıkları gittikçe artmış süflilere (aşağı âlem mensuplarına) gelince, sanki Hakk’ın zuhurunun ve uzlaşmanın sebebi olan Kitabın kendilerine gelmesinden sonra sırf nefislerinden kaynaklanan kıskançlık, hevalarının galip gelmesi ve perdelenmişlikleri yüzünden ihtilafa düşmüşlerdir. Orijinal saflıklarını ve ilk istidatlarını koruyan ulvilere (yüce âlem mensuplarına) gelince, Allah onları, hakkında ihtilafa düştükleri Hakka ileterek ayrılıklarını ortadan kaldırdı, dolayısıyla dosdoğru yolu izlemişlerdir. “Yoksa siz… gireceğinizi mi sandınız?” cemal tecellisi cennetine, “gelmeden” gelip geçen “kimselerin” hali “sizden önce” gelip geçen kimselerin durumu. “Onlara… dokunmuştu…” terk edilmişlik, tecrid edilmişlik, yoksulluk, muhtaçlık, sıkıntı, mücahede, riyazet, nefsi ibadetler aracılığıyla kırmak gibi zorluklar çekmişlerdi. “Sarsılmışlardı…” istidatlarında bil kuvve mevcut olanı ortaya çıkarmak için nefislerinin karargâhında iştiyak ve sevgi duygularıyla öylesine sarsıldılar ki, “nihayet Resuller ve beraberindeki müminler: Allah’ın yardımı ne zaman!

BAKARA SURESİ • 143

dediler.” Sonunda perdelenmişlik süresinin uzunluğundan, ayrılıktan çektikleri cehdin çokluğundan, cemal müşahedesini ve vuslat zevkini tatmamaya karşı sabrın tükenmeye başlamasından dolayı Allah’ın yardımını talep ettiler. Nefsin sıfatlarının ezilmesi tecellisini istediler. Oysa bunların sabırları son derece güçlü, sevgilinin yaptıklarına tahammülleri güzeldi. Sevgili ise onları ayrılık sınavıyla denemek istiyordu, sevgileri daha da güçlensin diye onlara ayrılığı tattırmayı irade ediyordu. Bu ulviler böyle olduktan sonra, başkalarını varın siz düşünün. Ulvilerin güçleri tükenip takatlari bitince taleplerine icabet edildi ve şöyle dendi: “Bilesiniz ki Allah’ın yardımı yakındır.” Perde kaldırıldı, cemalin eserleri ortaya çıktı. 216-Hoşunuza gitmediği halde savaş size farz kılındı. Sizin için daha hayırlı olduğu halde sevmemeniz mümkündür. Sizin için daha kötü olduğu halde bir şeyi sevmeniz de mümkündür. Allah bilir, siz bilmezsiniz. “Size farz kılındı…” nefis ve şeytanla savaşmak. Savaş sizin hoşunuza gitmez, ebucehil karpuzundan daha acı gelir size. Aslanın kapmasından daha dehşetli, daha korkunç bilirsiniz. Ama siz nefsin hevasıyla, dünya hayatının çarçabuk elde edilen lezzetlerinin sevgisiyle perdelendiğiniz için hayırlı olan bir şeyden hoşlanmayabilirsiniz, içerdiği çok hayrı, büyük ruhani lezzeti göremeyebilirsiniz. Bu kalıcı hayırlar ve ebedi lezzetler karşısında kısa sürede geçip unutulan acılar çok basit kalır. Aynı durum tersi için de geçerlidir. “Allah bilir…” olayların içindeki hayırları ve kötülükleri, “siz bilmezsiniz.” Gelip geçici dünya ile kalıcı ahiretten, zahir ile batından perdelendiğiniz için. 217-Sana haram ayı, yani onda savaşmayı soruyorlar. De ki: O ayda savaşmak büyük bir günahtır. İnsanları Allah yolundan çevirmek, Allah’ı inkâr etmek, Mescidi Haram’ın ziyaretine mani olmak ve halkını oradan çıkarmak ise Allah katında daha büyük bir günahtır. Onlar eğer güçleri yeterse, sizi dininizden döndürünceye kadar size karşı savaşa devam ederler. Sizden kim, dininden döner ve kâfir olarak ölürse, onların yaptıkları işler dünyada da ahirette de boşa gider. Onlar cehennemliktirler ve orada devamlı kalırlar.

144 • TEFSİRİ KEBİR / TE’VİLÂT

218-İman edenler ve hicret edip Allah yolunda cihad edenler var ya, işte bunlar, Allah’ın rahmetini umabilirler. Allah, gafur ve rahimdir. 219-Sana, şarap ve kumar hakkında soru sorarlar. De ki: Her ikisinde de büyük bir günah ve insanlar için birtakım faydalar vardır. Ancak, her ikisinin de günahı faydasından daha büyüktür. Yine sana iyilik yolunda ne harcayacaklarını sorarlar. “İhtiyaç fazlasını” de. Allah size ayetleri böyle açıklar ki düşünesiniz. 220-Dünya ve ahiret hakkında. Sana yetimler hakkında soruyorlar. De ki: Onları iyi yetiştirmek daha hayırlıdır. Eğer onlarla birlikte yaşarsanız, onlar sizin kardeşlerinizdir. Allah, işleri bozanla düzelteni bilir. Eğer Allah dileseydi, sizi de zahmet ve meşakkâte sokardı. Çünkü, Allah Azizdir, Hakimdir. 221-İman etmedikçe putperest kadınlarla evlenmeyin. Beğenseniz bile, putperest bir kadından, imanlı bir cariye kesinlikle daha iyidir. İman etmedikçe putperest erkekleri de kızlarınızla evlendirmeyin. Beğenseniz bile, putperest bir kişiden inanmış bir köle kesinlikle daha iyidir. Onlar cehenneme çağırır. Allah ise, izni ile cennete ve mağfirete çağırır. Allah, düşünüp anlasınlar diye ayetlerini insanlara açıklar. 222-Sana kadınların ay halini sorarlar. De ki: O, bir rahatsızlıktır. Bu sebeple ay halinde olan kadınlardan uzak durun. Temizleninceye kadar onlara yaklaşmayın. Temizlendikleri vakit, Allah’ın size emrettiği yerden onlara yaklaşın. Şunu bilin ki, Allah tevbe edenleri de sever, temizlenenleri de sever. 223-Kadınlarınız sizin için bir tarladır. Tarlanıza nasıl dilerseniz öyle varın. Kendiniz için önceden hazırlık yapın. Allah’tan korkun, biliniz ki siz O’na kavuşacaksınız. Müminleri müjdele! 224-Yeminlerinizden dolayı Allah’ı, iyilik etmenize, O’ndan sakınmanıza ve insanların arasını düzeltmenize engel kılmayın. Allah semidir ve aliymdir. 225-Allah sizi kasıtsız yeminlerinizden sorumlu tutmaz. Lakin kasıtlı yaptığınız yeminlerinizden dolayı sizi sorumlu tutar. Allah gafurdur, halimdir.

BAKARA SURESİ • 145

226-Kadınlarına yaklaşmamaya yemin edenler dört ay beklerler. Eğer kadınlarına dönerlerse, şüphesiz Allah çokça bağışlayan ve esirgeyendir. 227-Eğer boşamaya karar verirlerse, biliniz ki, Allah semidir ve aliymdir. 228-Boşanmış kadınlar, kendi başlarına üç ay hali beklerler. Eğer onlar Allah’a ve ahiret gününe gerçekten inanmışlarsa, rahimlerinde Allah’ın yarattığını gizlemeleri kendilerine helal olmaz. Eğer kocalar barışmak isterlerse, bu durumda boşadıkları kadınları geri almaya daha fazla hak sahibidirler. Erkeklerin kadınlar üzerindeki hakları gibi, kadınların da erkekler üzerinde belli hakları vardır. Ancak erkekler, kadınlara göre bir derece üstünlüğe sahiptirler. Allah azizdir, hakimdir. 229-Boşama iki defadır. Bundan sonrası ya iyilikle tutmak ya da güzellikle salıvermektir. Kadınlara verdiklerinizden bir şey almanız size helal olmaz. Ancak, erkek ve kadın Allah’ın sınırlarında kalıp evlilik haklarını tam tatbik edememekten korkarlarsa bu durum müstesna. Siz de karı ile kocanın, Allah’ın sınırlarını, hakkıyla muhafaza etmelerinden kuşkuya düşerseniz, kadının fidye vermesinde her iki taraf için de sakınca yoktur. Bu söylenenler Allah’ın koyduğu sınırlardır. Sakın onları aşmayın. Kim Allah’ın sınırlarını aşarsa işte onlar zalimlerdir. 230-Eğer erkek kadını üçüncü defa boşarsa, ondan sonra kadın bir başka erkekle evlenmedikçe onu alması kendisine helal olmaz. Eğer bu kişi de onu boşarsa, Allah’ın sınırlarını muhafaza edeceklerine inandıkları takdirde, yeniden evlenmelerinde beis yoktur. Bunlar Allah’ın sınırlarıdır. Allah bunları bilmek, öğrenmek isteyenler için açıklar. 231-Kadınları boşadığınız ve onlar da bekleme müddetlerini bitirdikleri vakit ya onları iyilikle tutun yahut iyilikle bırakın. Fakat haksızlık ederek ve zarar vermek için onları nikâh altında tutmayın. Kim bunu yaparsa muhakkak kendine kötülük etmiş olur. Allah’ın ayetlerini eğlenceye almayın. Allah’ın sizin üzerenizdeki nimetini, size öğüt vermek üzere indirdiği Kitab’ı ve hikmeti hatırlayın. Allah’tan korkun. Bilesiniz ki Allah, her şeyi bilir.

146 • TEFSİRİ KEBİR / TE’VİLÂT

232-Kadınları boşadığınız ve onlar da bekleme müddetlerini bitirdikleri vakit, aralarında iyilikle anlaştıkları takdirde, onların eski kocalarıyla evlenmelerine engel olmayın. İşte bununla içinizden Allah’a ve ahiret gününe inanan kimselere öğüt verilmektedir. Bu öğüdü tutmanız kendiniz için en iyisi ve en temizidir. Allah bilir, siz bilmezsiniz. 233-Emzirmeyi tamamlatmak isteyen için, anneler çocuklarını iki tam yıl emzirirler. Onların örfe uygun olarak beslenmesi ve giyimi baba tarafına aittir. Bir insan ancak gücü yettiğinden sorumlu tutulur. Hiçbir anne, çocuğu sebebiyle, hiçbir baba da çocuğu yüzünden zarara uğratılmamalıdır. Onun benzeri varis üzerine de gerekir. Eğer ana ve baba birbiriyle görüşerek ve karşılıklı anlaşarak çocuğu memeden kesmek isterlerse, kendilerine günah yoktur. Çocuklarınızı emzirtmek istediğiniz takdirde, süt anneye vermekte olduğunuzu iyilikle teslim etmeniz şartıyla, üzerinize günah yoktur. Allah’tan korkun. Bilin ki Allah, yapmakta olduklarınızı görür. 234-Sizden ölenlerin, geride bıraktıkları eşleri, kendi başlarına dört ay on gün beklerler. Bekleme müddetlerini bitirdikleri vakit, kendileri hakkında yaptıkları meşru işlerde size bir günah yoktur. Allah yapmakta olduklarınızı bilir. 235-Kadınlarla evlenme hususundaki düşüncelerinizi üstü kapalı biçimde anlatmanızda veya onu içinizde tutmanızda size günah yoktur. Allah bilir ki siz onları anacaksınız. Lakin, meşru sözler söylemeniz müstesna, sakın onlara gizlice buluşma sözü vermeyin. Farz olan bekleme müddeti dolmadan, nikâh kıymaya kalkışmayın. Bilin ki Allah, gönlünüzdekileri bilir. Bu sebeple Allah’tan sakının. Şunu iyi bilin ki Allah gafurdur, halimdir. 236-Nikâhtan sonra henüz dokunmadan veya onlar için belli bir mehir tayin etmeden kadınları boşarsanız bunda size mehir zorunluluğu yoktur. Bu durumda onlara mut’a verin zengin olan durumuna göre, fakir de durumuna göre vermelidir. Münasip bin mut’a vermek iyiler için bir borçtur. 237-Kendilerine mehir tayin ederek evlendiğiniz kadınları, temas etmeden boşarsanız, tayin ettiğiniz mehrin yarısı onların hakkıdır. Ancak kadınların vazgeçmesi veya nikâh bağı elinde bulunanın vazgeçmesi hali müstesna, affetmeniz, takvaya daha uygundur. Aranızda iyilik ve ihsanı unutmayın. Şüphesiz, Allah yapmakta olduklarınızı hakkıyla görür.

BAKARA SURESİ • 147

238-Namazlara ve orta namaza devam edin. Allah’a saygı ve bağlılık içinde namaz kılın. 239-Eğer korkarsanız yürüyerek yahut binmiş olarak kılın. Güvene kavuştuğunuz zaman, siz bilmezken Allah’ın size öğrettiği şekilde O’nu anın. 240-Sizden ölüp de eşler bırakan kimseler, zevcelerinin, evlerinden çıkarılmadan, bir yıla kadar bıraktıkları maldan faydalanmaları hususunda vasiyet etsinler. Eğer o kadınlar, çıkıp giderlerse, kendileri hakkında yaptıkları meşru şeylerden size bir günah yoktur. Allah azizdir, hakimdir. 241-Boşanmış kadınların, hakkaniyet ölçülerinde menfaat sağlamak haklarıdır; bu, Allah korkusu taşıyanlar üzerine bir borçtur. 242-Allah size işte böylece ayetlerini açıklar ki düşünüp hakikâti anlayasınız. 243-Binlerce oldukları halde, ölüm korkusundan dolayı yurtlarından çıkıp gidenleri görmedin mi? Allah onlara “Ölün!” dedi. Sonra onları diriltti. Şüphesiz Allah insanlara karşı lütufkârdır. Lakin insanların çoğu şükretmez. 244-Allah yolunda savaşın ve bilin ki Allah, her şeyi işitir ve bilir. 245-Verdiğinin kat kat fazlasını kendisine ödemesi için Allah’a güzel bir borç verecek yok mu? Darlık veren de bolluk veren de Allah’tır. Sadece O’na döndürüleceksiniz. “Sana haram ayı, yani onda savaşmayı soruyorlar…” Sana nefis ve yardakçılarıyla, şeytan ve askerleriyle, Hakk’a yöneliş ve süluk vaktinde, içinde sır hareketi bulunan haram (dokunulmaz) batın cemiyetinde, cihad etmeyi “soruyorlar…” “De ki…” Bu vakitte cihad, büyük ve meşakkâtli bir olaydır. Yüzünüzün Allah yolundan, sır makamından ve huzur mahallinden dönmesine sebep teşkil eder. Bu da Hak’tan perdelenme demektir. Ama ruhani kuvvetler dediğimiz kalp ehlini karargâhlarından çıkarmak, Allah katında daha azim ve daha büyük bir günahtır. Şirk ve küfür fitnesi ile bu ikisinin sizin başınıza açtığı musibet, sizin onları riyazet kılıcıyla öldürmenizden daha şiddetlidir. Nefsani kuvvetler, şeytani hevalar durmadan sizinle savaşırlar, sizi dininizden ve maksadınızdan alıkoymaya çalışır, heva

148 • TEFSİRİ KEBİR / TE’VİLÂT

şeytan dinine çağırırlar “eğer güçleri yeterse, sizi dininizden döndürünceye kadar size karşı savaşa devam ederler.” Sizden kim onlara tabi olmak suretiyle dininden dönerse, “onların yaptıkları… boşa gider.” teslimiyet ve boyun eğme aşamasında işledikleri amelleri geçersiz olur. “Onlar cehennemliktirler.” Perdelenme ve azap ateşinin ehlidirler. Onlar “orada devamlı kalırlar.” “İman edenler…” kesin olarak inananlar ve “hicret edenler…” nefis vatanını ve hevanın alışkanlıklarını terk edenler, “Allah yolunda cihad edenler…” şeytanın ve durmadan kötülük emreden nefsin askerleriyle savaşanlar “işte bunlar, Allah’ın rahmetini umabilirler.” Sıfat tecellilerini ve müşahede nurlarını umabilirler. “Sana… sorarlar…” heva ve dünya sevgisi şarabını ve nefsin hazzın cezbesine kapılıp aldanması kumarını sorarlar. De ki: “ikisinde de büyük bir günah vardır.” Perdelenme ve uzaklık vardır. “ve insanlar için birtakım faydalar vardır.” Geçim, nefsani hazlar elde etme, aşağılık ve bulanık heyetlerden ve hüzünlendiren kederlerden gafil olma neticesinde sevinç türünden birtakım faydalar vardır. “Yurtlarından çıkıp gidenleri görmedin mi?” alıştıkları yurtlarından, nefislerinin bilinen karargâhlarından, makamlarından, dünyadaki mertebelerinden ve meyledip yaslandıkları şeylerden, hevanın etkisiyle, üstelik kalabalık oldukları halde, “ölüm korkusuyla” cehalet ölümü korkusuyla, gerçek hayattan koparak, tabiat çukurlarına yuvarlanmak suretiyle çekip gidenleri görmedin mi? “Allah onlara ‘ölün!’ dedi.” Onlara iradi ölümü emretti veya zati tecelli ile onları zatlarından ayırıp öldürdü ve vahdet içinde yok etti. “Sonra onları diriltti.” ilmi gerçek hayatla diriltti. Veya onunla, bahşedilmiş hakkani varlıkla, fena sonrası beka ile diriltti. Burada, Üzeyr kıssasına benzer bir durumun kastedilmiş olması uzak bir ihtimal değildir. Yani, onlar doğal ölümden kaçmak için yurtlarından çıktılar. Bunun üzerine Allah onların canını aldı. “Sonra onları diriltti.” Kemallerini gerçekleştirmeleri için ruhlarını bedenleriyle aynı türden olan bedenlere ilk ederek yeniden canlandırdı. “Allah yolunda savaşın…” Birinci, ikinci ve üçüncü tevile göre nefis ve şeytanla savaşın. Düşmanla karşılaşma hususunda ölümden korkmayın. Çünkü, düşmandan kaçma bir fayda sağlamaz. Nitekim, ayette işaret edilen kimselere de bir fayda sağlamadı. Allah, onları dirilttiği gibi sizi de diriltir, güzel bir borç olarak.

BAKARA SURESİ • 149

Güzel borçtan maksat, nefsi cihad uğruna feda etmek veya başkalarını kendine tercih etme esasında mal harcamak demektir. “Darlık veren de bolluk veren de Allah’tır.” Yani darlık ve bollukla ilgili muamelelerinizde O, yanı başınızdadır. Siz, sıfatlarınızla O’nun sıfatlarını indirir, etkin hale getirirsiniz. Eğer, elinizdeki malda cimrilik ederseniz, o da size darlık verir, sıkar. Eğer cömertlik ederseniz, O da cömertliğiniz oranında size bolluk verir. Nitekim bir hadiste şöyle buyrulmuştur: “Yardımlar, ihtiyaçlar oranında iner.” 246-Musa’dan sonra, Beni İsrail’den ileri gelen kimseleri görmedin mi? Kendilerine gönderilmiş bir Nebiye: “Bize bir hükümdar gönder ki Allah yolunda savaşalım” demişlerdi. “Ya size savaş yazılır da savaşmazsanız?” dedi. “Yurtlarımızdan çıkarılmış, çocuklarımızdan uzaklaştırılmış olduğumuz halde Allah yolunda neden savaşmayalım?” dediler. Kendilerine savaş yazılınca, içlerinden pek azı hariç, geri dönüp kaçtılar. Allah zalimleri iyi bilir. 247-Nebileri onlara: Bilin ki Allah, Talut’u size hükümdar olarak gönderdi, dedi. Bunun üzerine: Biz, hükümdarlığa daha layık olduğumuz halde, kendisine servet ve zenginlik yönünden geniş imkânlar verilmemişken o bize nasıl hükümdar olur? dediler. “Allah sizin üzerinize onu seçti, ilimde ve bedende ona üstünlük verdi. Allah mülkünü dilediğine verir. Allah her şeyi ihata eden ve her şeyi bilendir” dedi. 248-Nebileri onlara: Onun hükümdarlığının alameti, Tabut’un size gelmesidir. Meleklerin taşıdığı o Tabut’un içinde Rabbinizden size ferahlık ve sükunet, Musa ve Harun hanedanlarının bıraktıklarından bir kalıntı vardır. Eğer inanmış kimseler iseniz sizin için bunda şüphesiz bir alamet vardır, dedi. “Talut…” soylu bir aileden gelmeyen, malı olmayan yoksul bir adamdı. Bu yüzden onu kral olarak kabul etmediler. Çünkü avama göre mülkü, riyaseti hakketmenin ölçüsü harici, maddi mutluluktur ve bunun belirtisi de mal ve soydur. Nebileri ise, krallığın bunların dışında olan iki mutlulukla hakkedildiğine dikkatlerini çekiyor. Bu iki mutluluktan biri ruhani olan ilim, diğeri ise bedensel olan gücün fazlalığıdır, bünyenin ve bedensel yapının sağlamlığıdır. “İlimde ve bedende ona üstünlük verdi.” Allah, hükümdarlığı kimin hakkettiğini daha iyi bilir ve onu dilediğini verir. Allah her şeyi ihata eden, çok bahşedendir. Hükümranlığı verdiği gibi malı da verir. “Her şeyi bilendir.” Bunları hakkedeni bilir. Güçlenmesi için ihtiyaç duyduğu malın miktarını bilir ve bahşeder.

150 • TEFSİRİ KEBİR / TE’VİLÂT

Ardından, Nebileri, hükümranlığın bir diğer alametinin de halkın benimsemesi.olduğunu belirtiyor. Hükümdar olacak kişinin halkın kalbine etki edecek heybet ve vakara sahip olması, kalplerinin ona ısınıp huzur bulması, onu sevmesi, itaat ve boyun eğme esasında emrini kabul etmeleri. Farsların kadim ataları Acemler bu özelliğe “hora” derlerdi. Hükümdarlara özgü olanına da “kiyan-ı hora” derlerdi. Sonra bu özelliğe “fer” adını verdiler. Örneğin “Feridun’da hükümranlık feri vardı.” derlerdi. Keykavus’un hükümdarlık feri gitti. Bunun üzerine kendisinde fer olan birini aramaya koyuldular. Derken mübarek hükümdarlardan Keyhüsrev’i buldular…. Ayette bu özelliğe “Tabut” adı verilmiştir. Bu, işlerin döndüğü şey anlamındadır. Çünkü Tabut kelimesi, dönme anlamına gelen “tevb” kelimesinin “fa’lut” kalıbına uyarlanmış şeklidir. Yani onun cihetinden size bir özellik belirecek ve bu da hükümranlığının sabitleşmesini sağlayacak benimseme, itaat, boyun eğme ve sevme gibi özelliklerle ona bağlanmanıza yol açacaktır. Yüce Allah, ona yönelik bu duyguları sizin yüreklerinize ilka edecektir. Nitekim, Resulullah (s.a.v) şöyle buyurmuştur: “Bana, düşmanlarımın yüreğine bir aylık yoldan korku salmam şeklinde yardım edildi.” Ya da işlerin, duyguların dönüp yoğunlaştığı nefsani bir hal ve hükümdarlığının geçerliliğine tanıklık eden bir biçim bahşedildi. “O Tabutun içinde Rabbinizden size bir ferahlık ve sükunet vardır.” Kalplerinizin ona ısınıp sükun bulmasını sağlayan bir özellik vardır. “Musa ve Harun hanedanlarının bıraktıklarından bir kalıntı vardır.” Onların soyunda “fer” (Karizma) adı verilen bir anlam vardır. Bu, melekuti bir nurdur ki, nefisleri semavi melekuta bağlamak suretiyle aydınlatır. Nefsin bu şekilde aydınlanması kudret âlemindendir ve siyaset ilminin, mülkün yönetiminin gerçekleşmesini sağlar. Ve bu ilmi süsleyen hikmetle birlikte melekler taşır. Yani bu özellik size semavi melekler aracılığıyla iner. Bunun bir sandık olması, içinde de orduya yardım maksadıyla hazırlanan bir tılsımın bulunması da muhtemeldir. Nitekim, bunun hükümdar için olduğu söylenmiştir. Buna göre tılsımın başı insan ve kedi başına benziyordu. Kuyruğu da kedi kuyruğuna benziyordu. Tıpkı Feridun zamanında Drefş-i Gavyan adı verilen tılsım gibi.

BAKARA SURESİ • 151

249-Talut askerlerle beraber ayrılınca: Biliniz ki Allah sizi bir ırmakla imtihan edecek. Kim ondan içerse benden değildir. Eliyle bir avuç içen müstesna, kim ondan içmezse bendendir, dedi. İçlerinden pek azı müstesna hepsi ırmaktan içtiler. Talut ve iman edenler beraberce ırmağı geçince: Bugün bizim Calut’a ve askerlerine karşı koyacak gücümüz yoktur, dediler. Allah’ın huzuruna varacaklarına inananlar. Nice az sayıda bir birlik Allah’ın izniyle çok sayıdaki birliği yenmiştir. Allah sabredenlerle beraberdir, dediler. 250-Calut ve askerleriyle savaşa tutuştuklarında: Ey Rabbimiz! Üzerimize sabır yağdır. Bize cesaret ver ki tutunalım. Kâfir kavme karşı bize yardım et, dediler. 251-Sonunda, Allah’ın izniyle onları yendiler. Davud da Calut’u öldürdü. Allah ona hükümdarlık ve hikmet verdi, dilediği ilimlerden ona öğretti. Eğer Allah’ın insanlardan bir kısmının kötülüğünü diğerleriyle savması olmasaydı, elbette yeryüzü altüst olurdu. Lakin, Allah bütün insanlığa karşı lûtuf ve kerem sahibidir. 252-İşte bunlar Allah’ın ayetleridir. Biz onları sana doğru olarak anlatıyoruz. Şüphesiz sen, Allah tarafından gönderilmiş Resullerdensin. 253-O Resullerin bir kısmını diğerlerinden üstün kıldık. Allah onlardan bir kısmı ile konuşmuş, bazılarını da derece derece yükseltmiştir. Meryem oğlu İsa’ya açık mucizeler verdik ve onu Ruhu’l Kudüs ile güçlendirdik. Allah dileseydi onlardan sonra gelen milletler, kendilerine açık deliller geldikten sonra birbirleriyle savaşmazlardı. Fakat, onlar ihtilafa düştüler de içlerinden kimi iman etti, kimi de inkâr etti. Allah dileseydi onlar savaşmazlardı; lakin Allah dilediğini yapar. 254-Ey iman edenler! Kendisinde artık alışveriş, dostluk ve kayırma bulunmayan gün gelmeden önce, size verdiğimiz rızıktan hayır yolunda harcayın. Gerçekleri inkâr edenler elbette zalimlerdir. “Allah sizi bir ırmakla imtihan edecektir.” Irmak derken cismani tabiatın kaynağı, membaı kastediliyor. “Kim ondan içerse benden değildir.” Ondan aşırı bir şekilde kana kana içmek ağzını daldırırsa… Çünkü tabiat ehli ve şehvet kulları Allah’ın mahlukatının en zelilleri, en acizleridir. Nefs-i emmare (kötülükleri ısrarla emreden nefis) Calut’una karşı koyacak güçleri olmadığı gibi din düşmanı Calut’a da karşı koyamazlar, çünkü dini hamiyetleri ve sarsılmaz bağlılıkları yoktur.

152 • TEFSİRİ KEBİR / TE’VİLÂT

“Eliyle bir avuç içen müstesna…” İhtirasla sarılma ve kendini kaptırma olmaksızın ihtiyaç ve zorunluluk miktarıyla yetinenler müstesna. “… Irmaktan içtiler…” İçlerinden pek azı müstesna, hepsi ağızlarını daldırıp kana kana içtiler, kendilerini kaptırdılar. Çünkü tabiatın pisliğinden arınanlar, tabiat giysilerinden beri kalanlar, onun katkılarından soyutlananlar, başkalarına nispetle pek azdırlar. Nitekim yüce Allah şöyle buyurmuştur: “Bunlar da ne kadar az!” (Sad, 24) “Kullarımdan şükreden azdır!” (Sebe, 13) Bunlar da onunla birlikte kalan yakin ehli müminlerdir. Onlar yakinlerinin kendilerine sağladığı nur sayesinde savaşta galip gelmenin sayısal çokluğa bağlı olmadığını, aksine ilahi yardımla gerçekleştiğini biliyorlardı. Bu yüzden yakinlerinin kuvvetiyle karşılaştıkları eziyetlere sabrettiler ve zafere ulaştılar. Pek az görülmüştür, İstediği bir şeyde kararlı olan, bu kararlılığını sabırla sürdüren birinin başarısız olduğu. 255-Allah, O’ndan başka ilah yoktur; O, haydır, kayyumdur. Kendisine ne uyku gelir ne de uyuklama. Semalarda ve arzdakilerin hepsi O’nundur. İzni olmadan O’nun katında kim şefaat edebilir? O, kullarının yaptıklarını ve yapacaklarını bilir. O’nun bildirdiklerinin dışında insanlar O’nun ilminden hiçbir şeyi tam olarak bilemezler. O’nun kürsüsü gökleri ve yeri içine alır, onları koruyup gözetmek kendisine zor gelmez. O, Aliydir, Aziymdir. “Allah, O’ndan başka ilah yoktur…” Varlık âleminde Allah’tan başka ilah yoktur. Dolayısıyla O’ndan başkasına sunulan kulluk, bu kulluğu sunan kimse bilsin veya bilmesin, O’ndan başkasına yönelik değildir. Çünkü O’ndan başka mabud da mevcut da yoktur. “Haydır.” Hayatı zatının aynısıdır. Hayat sahibi olan varlıkların tümü O’nun hayatıyla hayat bulurlar. “Kayyumdur…” Kendisiyle kaimdir. Kaim olan her şey de O’nunla kaimdir. Eğer O’nun kaimliği olmasaydı, varlıkta hiçbir şey kaim olamazdı. “Kendisine …uyuklama gelmez.” Hafif uyku veya uyuklama tutmaz O’nu. Canlıların iradeleri dışında zaman zaman uyuklamaları gibi. Bu, hayatı araz olan varlıkların özelliğidir. Bu tür varlıklara tabiat, zati bir halle galip gelir, onlarda dinlenme ve istirahat isteği uyanır. Uyanıkken harcanan gücün yeniden toplanması arzusu doğar. Hayatı

BAKARA SURESİ • 153

zatının aynısı olan varlık için ise böyle bir şey mümkün değildir. O’nun hayatının araz olmadığı da “ve uyku tutmaz…” ifadesiyle açıklanıyor. Çünkü uyku, hayatın zati olmasıyla çelişen bir durumdur. Bunun nedeni de uykunun bir şekilde ölüme benzemesidir. Bu yüzden uyku ölümün kardeşidir, denilmiştir. Hayatı zatının gayrısı olmadığı için zatından dolayı uykusu olmayanın uyuklaması da olmaz, çünkü uyuklama uykunun öncüsü ve sonucudur. Tıpkı “gülmesi ve hayret etmesi yoktur.” denildiği gibi. “Kendisine ne uyku gelir ne de uyuklama… ” ifadesi kayyumluğunun açıklaması niteliğindedir. “Semalarda ve arzdakilerin hepsi O’nundur.” Hepsinin perçemi O’nun elindedir. Onlara dilediğini yapar. “İzni olmadan O’nun katında kim şefaat edebilir?” Çünkü hepsi O’nundur, konuşan O’nunla ve O’nun kelamıyla konuşur. Böyle iken O’nun izni ve iradesi olmadan konuşabilir mi? “…Aliymdir…” bilir, öncelerini de bilir, sonralarını da. Böyle iken onları ve durumlarını mı bilmeyecek?! Yani O’nun ilmi bütün zamanları, şahısları ve tüm halleri kapsar. Dolayısıyla kimin şefaati hakkettiğini, kimin buna müstahak olmadığını bilir. “O’nun bildirdiklerinin dışında insanlar O’nun ilminden hiçbir şeyi tam olarak bilemezler.” İnsanlar, Onun iradesinin bilmelerini gerektirdiği kadarını bilirler. Dolayısıyla her ilim sahibinin ilmi, O’nun ilminden bir parçadır ki bu bilende zuhur etmiştir. Nitekim, melekler şöyle demişlerdir: “Senin bize öğrettiklerinden başka bir bilgimiz yoktur.” (Bakara, 32)… “O’nun kürsüsü semaları ve arzı içine alır.” Yani O’nun ilmi. Çünkü kürsü, ilmin mekânı olan kalptir. Nitekim, Bayezid-i Bestami (r.a) şöyle demiştir: “Arifin kalbi o kadar geniştir ki, bütün âlem içindekilerle birlikte bir milyon kere bir köşesine girse, yine de bunu fark etmez.” Bu yüzden el-Hasan: “Allah’ın kürsüsü arşıdır” demiştir. ElHasan, Hz. Rasulullah (s.a.v) “Müminin kalbi Allah’ın arşıdır” hadisinden hareketle bu sonuca varmıştır. Sözlükte kürsü, oturanın makadını taşmayacak şekilde küçük arş, oturak demektir. Kalp de manevi büyüklüğü ve genişliği itibariyle bir tasvir ve tahyil tarzında arşa benzetilmiştir.

154 • TEFSİRİ KEBİR / TE’VİLÂT

Ulu ve en büyük arş ise, ilk ruhtur. Göklerin ve yerin suretleri ve misalleri ise en büyük felek olan sekizinci feleğin şahid âlemindedir ki, yedi göğü içindekilerle birlikte kuşatmıştır. “Kendisine zor gelmez…” Ağır gelmez Ona “onları koruyup gözetmek.” Çünkü onlar, O olmadan var olamadıkları için, onları taşımak da O’na ağır gelmez. Bilakis, manevi âlemin tamamı O’nun batını, suret âleminin tamamı da O’nun zahiridir. Batının da zahirin de O olmadan varlığı söz konusu olamaz ve O’ndan başkası da değildirler. O “Aliydir.” O’nun şanı yücedir. O’ndan yüce hiçbir şey yoktur. O her şeyin üstündedir. Her şeyi yok ederek kahreder. “Azimdir…” Azametinin künhü tasavvur edilemez. Herhangi bir şey için tasavvur edilen bütün büyüklükler, Onun azametinden bir sızıntıdır. Her büyük, O’nun büyüklüğünden bir nasiple büyüktür. O’nun bahşettiği bir hisseyle azimdir. Mutlak azamet sadece O’nundur, başkasının değil. Daha doğrusu bütün azamet sadece O’nundur, başkasının azamette bir nasibi yoktur. Bu ayet, anlamının, delaletinin büyüklüğünden dolayı Kur’an’ın en büyük ayetidir. 256-Dinde zorlama yoktur. Artık doğrulukla eğrilik birbirinden ayrılmıştır. O halde, kim tağutu reddedip Allah’a inanırsa, kopmayan, sağlam kulpa yapışmıştır. Allah semidir ve aliymdir. 257-Allah, inananların dostudur, onları karanlıklardan aydınlığa çıkarır. İnkâr edenlere gelince, onların dostları da tağuttur, onları aydınlıktan alıp karanlığa götürür. İşte bunlar cehennemliklerdir. Onlar, orada devamlı kalırlar. 258-Allah kendisine mülk verdiği için şımararak Rabbi hakkında İbrahim ile tartışmaya gireni görmedin mi! İşte o zaman İbrahim: Rabbim hayat veren ve öldürendir, demişti. O da: Hayat veren ve öldüren benim, demişti. İbrahim: Allah güneşi doğudan getirmektedir; haydi sen de onu batıdan getir, dedi. Bunun üzerine kâfir apışıp kaldı. Allah zalim kimseleri hidayete erdirmez. “Dinde zorlama yoktur.” Çünkü din hakikâtte, insani fıtrattan ayrılmayan ve yakini imanı gerektiren kalbi nurdan kaynaklanan bir hidayettir. Nitekim, yüce Allah bir ayette şöyle buyurmuştur: “Sen yüzünü hanif olarak dine, Allah insanları hangi fıtrat üzere yaratmış ise ona çevir. Allah’ın yaratışında değişme yoktur. İşte dosdoğru din budur.”

BAKARA SURESİ • 155

(Rum, 30) İşte dinin zahiri olan İslam bu fıtrata dayanır. Bu ise zorlamanın etkili olmasına imkân vermeyen bir olgudur. Dinin zahirinin ve suretinin İslam olması gibi batınının ve hakikâtinin de iman olduğunun delili bu ayetten sonra yer alan ayettir. “…Ayrılmıştır…” belli olmuştur, temayüz etmiştir “doğrulukla eğrilik.” Akıl ve basiret sahiplerine sunulan apaçık delillerle birbirinden ayrılmıştır. “Gören gözleri olanlar için sabahın aydınlığı belirdi.” sözünde olduğu gibi. “Kim tağutu reddederse…” Allah’tan başkasını reddeder, varlığını ve tesirini olumsuzlarsa ve “Allah’a inanırsa…” şühuda dayanan gerçek bir imanla inanırsa “kopmayan sağlam kulpa yapışmıştır.” Kopmazlığı, sağlamlığı kendinden olan zati vahdete sarılmıştır. O’ndan daha sağlam bir şey olmaz. Çünkü, her sağlamın sağlamlığı O’ndan gelir. Daha doğrusu her varlık O’nunla vardır, ama kendisiyle yoktur. O’ndan başkası için varlık tasavvur edildiğinde, kendi içinde kopması da tasavvur edilir. Çünkü mümkün nitelikli varlığın sağlamlığı da varlığı da vacip nitelikli varlıktandır. Vacip varlık göz ardı edildiği zaman, mümkün nitelikli varlığın varlığı da kesilir. Kendi içinde bir şey olamaz. O’nun zatının aynından kopması mümkün değildir. Çünkü O’nun varlığı için bölünme ve ikilik söz konusu değildir. Ayetin orijinalinde “infisam” kelimesinin kullanılmasında bir incelik vardır. Bu kelime, kopmadan kırılma anlamına gelir. Hiçbir mümkün nitelikli varlık Allah’ın zatından ayrılamadığı gibi , O’nun haricine de çıkamaz. Çünkü ya O’nun fiilidir ya da sıfatıdır. Dolayısıyla kesin bir kopma söz konusu değildir. Bilakis, akıl mümkün nitelikli varlığı kendi başına tasavvur ettiği zaman, kopmuş,varlığı ayrılmış olarak görür ve varlığı da Allah’ın varlığıyla bağlantılı olur. “Allah Semidir…” her din sahibinin sözünü işitir. “…Aliymdir…” onların niyetlerini ve imanlarını bilir. “Allah, inananların dostudur…” Allah iman edenlerin işlerini üstlenir ve sevgilerinin sahibidir. “Onları… çıkarır…” onları nefsin sıfatlarının karanlıklarından, hayal ve vehim şüphelerinden yakin ve hidayet nuruna, ruh âleminin fezasına çıkarır. “İnkâr edenlere gelince, onların dostları da tağuttur.” Onların dostları, Allah’tan başka taptıkları, kulluk sundukları şeylerdir. “Onları… götürürler…” istidat ve fıtri hidayet nurundan nefis sıfatlarının karanlıklarına, şüphelere ve kuşkulara götürürler.

156 • TEFSİRİ KEBİR / TE’VİLÂT

259-Yahut görmedin mi o kimseyi ki, evlerinin duvarları çatıları üzerine çökmüş bir kasabaya uğradı; “ölümünden sonra Allah bunları nasıl diriltir acaba!” dedi. bunun üzerine Allah onu öldürüp yüz sene bıraktı; sonra tekrar diriltti. Ne kadar kaldın? dedi. “Bir gün yahut daha az” dedi. Allah ona: Hayır, yüz sene kaldın. Yiyeceğine ve içeceğine bak, henüz bozulmamıştır. Eşeğine de bak. Seni insanlara bir ibret kılalım diye. Şimdi sen kemiklere bak, onları nasıl düzenliyor, sonra ona nasıl et giydiriyoruz, dedi. Durum kendisince anlaşılınca, şimdi iyice biliyorum ki, Allah her şeye kadirdir, dedi. “Yahut… o kimseyi ki…bir kasabaya uğradı…” Halkı tümüyle yok edilmiş, evlerinin çatıları çökmüş ve çöken çatılarının üzerine duvarları yıkılmış bir kasabaya uğrayan kimse gibisini görmedin mi? Bu kimse kasabayı bu halde görünce, halkı tekrar nasıl diriltilecek diye hayretini belli etmişti. Çünkü henüz yakin makamına ulaşmamış süluk ehli bir talipti. Muhyi (dirilten) isminin tecellisi nurunu kabul edecek kapasiteye ulaşmamıştı. Bu kimsenin Üzeyir olduğu yönünde yaygın bir kanaat var. “Allah onu öldürdü…” Cehalet ölümü üzere bıraktı. Nitekim, yüce Allah şöyle buyurmuştur: “Bizi iki defa öldürdün.” (Mümin, 11) Bir görüşe göre burada geçen ölümden maksat, cehalet ölümüdür. Bir diğer ayette de şöyle buyurmuştur: “Siz ölü iken sizi diriltti.” (Bakara, 28) Burada da ölüm kelimesi cehalet anlamına gelmektedir. “Yüz sene…” O dönemde sene, ayın hareketi esas alınarak tespit ediliyor olabilir. Dolayısıyla yüz sene derken, sekiz sene dört ay kast edilmiş olabilir. Ya da senenin mevsimleri sene olarak nitelendirilmiştir. Bu durumda da yirmi beş sene bekletilmiş olur. Ayrıca o dönemlerde insanların ömürleri çok daha uzun olabilir. “Sonra tekrar diriltti…” onu gerçek hayatla yeniden diriltti. Ondan, beklediği süreyi kavramasını, bilmesini talep etti. Ama o, bir gün veya bir günün bir miktarı kadar beklediğini sanıyordu. Cehalet ölümünde beklediği süreyi küçümser şekilde böyle konuşuyor. Çünkü ebedi hayat karşısında geçici bir süredir bu. Tıpkı zamandan ve geçişinden haber olmayan uykudaki adam gibi böyle bir kimse de müddetin geçişinden haberdar olmaz. Sonra bu kişi düşünmeye başlayınca, yüce Allah, cehalet süresinin ve gaflet ölümünün uzunluğunu bilmesini sağladı, bunun yüz sene olduğunu gösterdi. Ya da onu zikredilen müddetlerin birinde iradi ölümle öldürdü. Bu durumda aradan geçen süre, riyazetinin, sülukunun ve

BAKARA SURESİ • 157

Allah yolunda cehd edişinin süresi olarak belirginleşir. Yahut kendi eceliyle doğal ölüm suretinde öldü, sonra ruhu ya bir süre sonra ya da hemen o anda kemalini kazanmak üzere kendi cinsinden başka bir bedene girdi. Derken, üzerinden zikredilen üç müddetten biri geçti. O hâla bu süre içindeki halinin farkında değildir. Başlangıcını ve sonunu bilmemektedir ve ölüdür. Sonra gerçek hayatla diriltildi. İlim nuruyla halini gördü, başını ve sonunu öğrendi. “Bir gün yahut daha az kaldım…” ifadesi aşağıdaki ayetlerin içerdiği anlamı çağrıştırmaktadır: “Allah onları, sanki günün ancak bir saati kadar kaldıklarını zanneder vaziyette yeniden diriltip toplayacağı gün…” (Yunus, 45) “Kıyamet gününü gördüklerinde sadece bir akşam vakti ya da kuşluk zamanı kadar kaldıklarını sanırlar.” (Naziat, 46) “Kıyamet koptuğu gün, günahkârlar, ancak pek kısa bir süre kaldıklarına yemin ederler.” (Rum, 55) Bunun nedeni, zamanın geçip gittiğinden gafil olmalarıdır. Nitekim kardeşinden, arkadaşından veya başka bir şeyden bir süre ayrı kalan kimse , aradan geçen uzun ayrılık zamanından sonra kavuşunca, o sürenin sanki hiç olmadığını sanır. Çünkü bu süre bittikten sonra artık onu hissetmez olur, kavuşmadan önce bu süreyi tüm acılarıyla hissetmesine rağmen. “Yiyeceğine ve içeceğine bak, henüz bozulmamıştır.” Bazılarının söylediğine göre, yiyeceği incir ve üzüm, içeceği de şarap ve süttü. İncir, külli olarak idrak edilen şeylere işarettir. Çünkü incir, bütünüyle özlerden (çekirdeklerden) meydana gelir. Külli olarak idrak edilen şeyler içinde cüzilerin bil kuvve var olması incirdeki zara benzer. Üzüm ise, cüzilere işarettir. İdrak esnasında posa ve çekirdek gibi maddi ekler onunla beraber baki kaldıkları için. Süt, şeriat ilimleri gibi faydalı ilimlere işarettir. Şarap, aşk ve iradeye, irfani ilimlere ve hakikâtlere işarettir. “Henüz bozulmamıştır.” Fıtrat gereği ezelde senin içine konulan özden ayrılıp değişmemiştir. Çünkü her nefiste, istidadı oranında ilimler gizlenmiştir. Nitekim, Resulullah (s.a.v) şöyle buyurmuştur: “İnsanlar altın ve gümüş madenleri gibi madenlerdir. Çeşitli maddelerle perdelenip bir müddet berzahta ve karanlıklarında intikal edip dursalar da bu özelliklerini yitirmezler. Halinde bir değişiklik olmaz. Kalbin saflaşmasıyla birlikte perde kalkınca, olduğu gibi ortaya çıkar.” Bu yüzden Resulullah (s.a.v) “Hikmet müminin yitik malıdır.” buyurmuştur.

158 • TEFSİRİ KEBİR / TE’VİLÂT

“Eşeğine de bak…” Birinci ve ikinci tevili esas alırsak, bedeninin haline bak, üçüncü tevili esas alırsak, kemiklerinin nasıl çürüyüp dağıldığına bak, şeklinde bir anlam elde etmiş oluruz. “Seni insanlara bir ibret kılalım…” Seni, ölümden sonra dirilişin bir delili olarak insanlara sunmak üzere dirilttik. “Şimdi sen kemiklere bak, onları nasıl düzenliyoruz.” Nasıl kaldırıyoruz bak. “sonra ona nasıl et giydiriyoruz.” Her iki tevil açısından da ifadenin anlamı açıktır. Bu kimse dirilip halini, bedenin soyutlandığını öğrenince, bedeninin, kemiklerin kaldırılıp birleştirilmeleri, sonra üzerlerine et giydirilmesi şeklinde oluştuğunu da öğrenmiştir. “Durum kendisince anlaşılınca…” dirilip yeniden ayağa kalkma hadisesini anlayınca şöyle dedi: “Şimdi iyice biliyorum ki, Allah her şeye kadirdir.” 260-İbrahim Rabbine: Ey Rabbim! Ölüyü nasıl dirilttiğini bana göster, demişti. Rabbi ona: Yoksa inanmadın mı? dedi. İbrahim: Hayır! İnandım, fakat kalbimin mutmain olması için, dedi. Bunun üzerine Allah: Öyleyse dört tane kuş yakala, onları yanına al, sonra, her dağın başına onlardan bir parça koy. Sonra da onları kendine çağır; koşarak sana gelirler. Bil ki Allah azizdir, hakimdir, buyurdu. “İbrahim Rabbine: Ey Rabbim! Ölüyü nasıl dirilttiğini bana göster, demişti.” Beni, yakini ilim makamından bizzat gözlemleme makamına ulaştır. Bu yüzden yüce Allah, takrir istifham “hemze”siyle imanına ilişkin soruyu soruyor ve “Yoksa inanmadın mı?” Sen bunu yakinen bilmiyor musun? İbrahim (a.s) da bu soruya şöyle cevap veriyor: “Hayır! İnandım fakat kalbimin mutmain olması için görmek istedim.” Kalbim sükuna ersin, bizzat gözlemleme sonucu mutmain olsun diye. Çünkü ancak ayne’l yakin mutmainliği gerektirir. Ki daha iyi bileyim. Buyurdu ki: “Öyleyse dört tane kuş yakala…” Yani, onu bizzat gözlemleme ve gerçek hayat müşahedesinden alıkoyan dört kuvveti tut. Bazıları, bu dört kuşun tavus kuşu, horoz, karga ve güvercin ( bir rivayete göre kaz) olduğunu söylemişlerdir. Tavus kuşu, kendini beğenmişliğe işarettir. Horoz şehvete, karga ihtirasa ve güvercin de evcilleşebilmesi, insana alışması ve süslü görünümüyle dünya sevgisine işarettir. Ancak dördüncü kuşun kaz olma ihtimali daha belirgindir. Bu takdirde aşırı ihtirasa yönelik bir işaret olur.

BAKARA SURESİ • 159

“Onları yanına al…” Bu kuvvetleri yanında tut, alıkoy, lezzetlerini aramaya çıkmalarına, alışkanlıkları için ayrılıp gitmelerine engel ol. Bazılarına, bu kuşları boğazlaması, tüylerini yolması, etlerini ve kanlarını havanda dövüp karıştırması, başlarını ise yanında tutması emredildi. Yani, bu kuvvetleri faaliyetlerinden alıkoyup biçimlerini nefisten izale etmesi, isteklerini, tabiatlarını ve adetlerini riyazetle ezmesi, ama temellerinin içinde kalması istenmiştir. “Sonra her dağın başına onlardan bir parça koy.” Sende hazır olan dağların başına koy. Bu dağlar da dört unsur dediğimiz bedenin dört rüknüdür. Yani, geride sadece senin varlığında köklü bir yere sahip asılları, sende bulunan unsurların tabiatlarında hazırlanmış maddeleri kalıncaya kadar ez onları, öldür. Dağlar yedi taneydi. Bu da bedenin cüzleri olan yedi organa işarettir. “Sonra da onları kendine çağır.” Eğer sen bu kuvvetlerin hayatıyla yaşıyorsan, onlar sana itaat etmez, seni istila ederler. Vahşi olup senin emrini kabul etmekten kaçınırlar. Ama onları öldürürsen, fena ve mahvdan sonra bahşedilen gerçek hayatla yaşarsın. Onlar da nefis hayatı dediğimiz kendi hayatlarıyla değil senin hayatınla yaşarlar. Dolayısıyla sana itaat ederler, onları çağırdığın zaman emrine boyun eğerler. “Koşarak sana gelirler…” “Bil ki Allah azizdir.” Nefisleri kahredecek üstün irade sahibidir. “Hakimdir.” Ama nefisleri ancak hikmete göre kahreder. Ayette anlatılan hususu vahşi hayvanların ve kuşların haşri, toplanması şeklinde yorumlamak da mümkündür. Bu takdirde kuşların parçalarının dağların başına konulması, cismin onlarla beslenmesi anlamındadır. Onlar çağırması, ardından koşarak kendisine gelmeleri ise, dağıldıktan sonra insana yönelmesi demektir. 261-Allah yolunda mallarını harcayanların örneği, yedi başak bitiren bir dane gibidir ki, her başakta yüz dane vardır. Allah dilediğine kat kat fazlasını verir. Allah’ın lûtfu geniştir, O her şeyi bilir. 262-Mallarını Allah yolunda harcayıp da arkasından başa kakmayan, fakirlerin gönlünü kırmayan kimseler var ya, onların Allah katında has mükâfatları vardır. Onlar için korku yoktur, üzüntü de çekmeyeceklerdir.

160 • TEFSİRİ KEBİR / TE’VİLÂT

“Allah yolunda mallarını harcayanların örneği…” Yüce Allah üç türlü mal harcamadan söz ediyor. Bunların içinde karşılık olarak en faziletlisi , en başta zikredilen, malı Allah yolunda harcamaktır. Mülk âleminde fiiller tecellisinden infak etmektir bu. Kişi, Allah’ın kendisine sevap vermesi için malını harcar. Allah da verdiğinin yedi yüz katını vererek onu ödüllendirir. Sonra bu ödülü dilediği gibi sonsuza kadar katlandırır. Çünkü Allah’ın eli, malını harcayanın elinden sınırsız şekilde geniş ve uzundur. “Allah’ın lûtfu geniştir.” Bağışı çoktur Allah’ın. O’nun bağışı bizim bağışlarımızla ölçülemez. Bağışta bulunanların niyetlerini ve inançlarını bilir. Bunun Allah’ın lûtfu olduğunu bildikleri için de oları buna göre ödüllendirir. İkinci harcama ise, ileride değineceğimiz gibi sıfat müşahedesi makamından infak etmektir. Bu, Allah’ın rızasını kazanmak maksadıyla yapılan infaktır. Tıpkı önceki, Allah’ın bağışını elde etmek maksadıyla yapılan bir infak olması gibi. Üçüncüsü ise, Allah ile infak etmektir. Bu infak da zati şühud makamından yapılan harcamadır. “Arkasından başa kakmayan, fakirlerin gönlünü kırmayan…” Burada başa kakmanın ve bağışta bulunulan kişiyi inciterek gönlünü kırmanın infakı boşa çıkardığına dikkât çekiliyor. Çünkü bir infak, hayır amaçlı harcama üç husustan dolayı övgüye değer olur: Allah açısından emre uygun olması. İnfak eden kişinin nefsi açısından cimrilik rezilliğini giderici olması. İnfak edilmeyi hakkeden kişi açısından yararlı ve rahatlatıcı olması. Kişi infak ederken infakta bulunduğu kişinin başına kakarsa Allah’ın emrine karşı çıkmış olur. Çünkü başa kakmak yasaktır. Nefsini üstünlük taslama, nimetle böbürlenme, kendini beğenme ve nefsinin fiilleriyle perdelenip nimeti Allah’tan değil nefisten bilme durumuna düşer. Bütün bunlar cimrilikten çok daha alçak rezilliklerdir. Kişi bu rezillikler içinde sadece nefsini faziletli görse bile infak amelinin boşa çıkması için yeterlidir. İnfak almayı hakkeden kişiyle ilgili üçüncü husus ise, rahatlatma ve yararlı olma durumuyla çelişen incitici davranmadır. Bu da ameli boşa çıkarır. Çünkü büyüklenmeyi, kendini göstermeyi, riyakârlığı ve onun üzerinde bir hak iddia etmeyi, onu kendisine borçlu görmeyi gerektirir.

BAKARA SURESİ • 161

263-Güzel söz ve bağışlama, arkasından incitme gelen sadakadan daha iyidir. Allah Ganidir, Haliymdir. 264-Ey iman edenler! Allah’a ve ahiret gününe inanmadığı halde malını gösteriş için harcayan kimse gibi, başa kakmak ve incitmek suretiyle, yaptığınız hayırlarınızı boşa çıkarmayın. Böylesinin durumu, üzerinde biraz toprak bulunan düz kayaya benzer ki, sağanak bir yağmur isabet etmiş de onu çıplak pürüzsüz kaya haline getirivermiştir. Bunlar kazandıklarından hiçbir şeye sahip olamazlar. Allah, kâfirleri doğru yola iletmez. 265-Allah’ın rızasını kazanmak ve ruhlarındaki cömertliği kuvvetlendirmek için mallarını hayra sarf edenlerin durumu, bir tepede kurulmuş güzel bir bahçeye benzer ki, üzerine bol yağmur yağmış da iki kat ürün vermiştir. Bol yağmur yağmasa bile bir çisinti düşer. Allah, yaptıklarınızı görmektedir. Yukarıdaki açıklamalardan sonra şöyle buyuruyor: “Güzel söz ve bağışlama, arkasından incitme gelen sadakadan daha iyidir.” Çünkü, infak isteğini geri çevirmekle birlikte bile olsa güzel söz, istekte bulunan kimsenin kalbini ferahlatır, ruhunu okşar. Sadaka sadece bedene yararlıdır. Ancak sonucu ve menfaat tasavvuru neticesinde kalbi sevindirir. Bedene yararlı olanla ruhu inciten şey bir araya geldiği zaman, yarar bulanır, sıkıntılı olur. Kesinlikle güzel sözün kalbe verdiği sevinci karşılayamaz. Aslında sıkıntı verici bir şekilde verilmiş olmasa da. Çünkü ruhani olgular daha şerefli ve daha güzeldir. Nefisler üzerinde daha etkili olurlar. “Allah Ganidir…” Eziyetle, incitici bir tutumla verilen sadakalara ihtiyacı yoktur çünkü yegane zengin; Ganidir. O, sadakaya müstahak olana gaybının hazinelerinden verir. “Haliymdir” Acelesi de yoktur. Bir an önce cezalandırayım diye acele etmez. “Allah’ın rızasını kazanmak …için mallarını hayra sarf edenlerin durumu…” Burada ikinci tür infaktan söz ediliyor. Yüce Allah, bu tür infakı bahçe ile örneklendirerek birinci tür infaktan daha üstün ve faziletli olduğunu vurguluyor. Çünkü bahçe meyvelerini vermekle birlikte yerinde kalır. Dane ise öyle değildir. Böylece bunun zati bir sıfat gibi kendilerine ait bir mülk olduğuna işaret ediliyor. Bu yüzden “ruhlarındaki cömertliği

162 • TEFSİRİ KEBİR / TE’VİLÂT

kuvvetlendirmek için…” buyurmuştur. Nefislerini rabbani sıfatlardan biri olan cömertlik üzere kalıcılaştırmak için. “Bir tepede…” ifadesi, bu ikinci tür infakın mertebesinin yüksekliğine ve birinci tür infakın derecesinden daha yüce olduğuna yönelik bir işarettir. “Üzerine bol yağmur yağmıştır..” Rahmani rahmet sıfatından bol bir nasip, cömertliğinin feyzinden geniş bir yardım gelmiştir. Çünkü infakta bulunan kimse sahip olduğu bu sıfat münasebetiyle, kabul istidadı nedeniyle ve onunla nitelenmesi gerekçesiyle Allah ile münasebet melekesine göre hareket etmektedir. “Bol yağmur yağmasa bile…” Büyük bir nasip gelmese bile, az bir nasip isabet eder. “Allah, yaptıklarınızı görmektedir.” Amellerinizin hangi türden ameller olduklarını görmektedir. 266-Sizden biriniz arzu eder mi ki, hurma ve üzüm ağaçlarıyla dolu, arasından sular akan ve kendisi için orada her çeşit meyveden bulunan bir bahçesi olsun da, bakıma muhtaç çoluk çocuğu varken kendisine ihtiyarlık gelip çatsın. Bahçeye de içinde ateş bulunan bir kasırga isabet ederek yakıp kül etsin! İşte düşünüp anlayasınız diye Allah size ayetleri açıklar. 267-Ey iman edenler! Kazandıklarınızın iyilerinden ve rızık olarak yerden size çıkardıklarımızdan hayra harcayın. Size verilse, gözünüzü yummadan alamayacağınız kötü malı, hayır diye vermeye kalkışmayın. Biliniz ki Allah Ganiydir, Hamiddir. “Sizden biriniz arzu eder mi?” Burada, Allah’a yakınlaşmak ve yukarıda işaret edilen infak türünde olduğu gibi Allah’ın rızasını elde etmek maksadıyla infak veya başka şekilde Salih bir amel işleyen, sonra nefsi ön plana çıkıp harekete geçen kimsenin durumu bir örnekle canlandırılıyor. Nefsin bu amel bağlamında sergilediği hareketler, ruhun hareketlerine ve gerekçelerine muhalif olur, kalbin gerekçelerine zıt ve karşıt olur. İşte onun bu durumu kasırgaya benzetiliyor. Şeytan nefsin bu hareketini fırsat bilir ve vesvese vermek için bir alan olarak kullanır. Onun içine amelini gösterme veya riyakarlık etme duygusunu üfler. Bu üfleme, çok da ihtiyaç duyduğu bu amelini yakan bir ateş olur. Nitekim, Emirülmüminin (a.s) şöyle buyurmuştur: “Allah’ım! Sana yakınlaşmak için işlediğim, sonra kalbimin muhalefet ettiği amelden dolayı beni

BAKARA SURESİ • 163

bağışla.” “Kazandıklarınızın iyilerinden… hayra harcayın.” Üçüncü tür infak bağlamında kazandıklarınızın iyilerinden infak etmeye dair bir emir. Çünkü Allah ile seçilen kimse, bu münasebetle her şeyin en şereflisini seçer. Nitekim Emirülmüminin Ali (a.s) şöyle buyurmuştur: “Allah güzeldir, güzeli sever.” İnfakı nefsiyle olan kimse, nefsin pintiliğinden ve mala düşkünlüğünden dolayı en şerefli, en üstün olan şeyi infak edemez, nefis en şerefli şeyi Allah’a özgü kılmaktansa kendine ayırır. Nefisle olan infak asla iyilik olmaz. Çünkü yüce Allah şöyle buyurmuştur: “Sevdiğiniz şeylerden harcamadıkça “birre / iyi”ye eremezsiniz.” (Al-i İmran, 92) “Kötü malı, hayır diye vermeye kalkışmayın.” Nefis ve tabiatla infak eden kimselerin adeti olduğu üzere kötü şeyleri infak için ayırmaya kalkışmayın. Ki siz gözlerinizi kapatmadan bu gibi kötü şeyleri almazsınız. Çünkü, siz malın en iyisini kendiniz için seversiniz. Ve çünkü sizin sevginiz bizzat mala yöneliktir. Bu yüzden mal hususunda Allah’ı nefsinize tercih etmezsiniz. Şu halde malın en güzelini Allah için infak edin. “Biliniz ki Allah Ganidir” zengindir, siz de O’nun müstağniliğiyle sıfatlanın ve mal cimriliğinden kurtulup O’ndan ve O’nun sevgisinden feyiz alın. “Hamiddir” Övgüye layıktır. Ancak övgüye değer işler yapar. O halde siz de O’nu örnek alın. 268- “Şeytan sizi fakirlikle korkutur ve size cimriliği telkin eder.” Çirkin haslet olan cimriliği telkin eder. Onun kötülüğünden bu tür telkinlerinden Allah’a sığının. Çünkü Allah size katından mağfiret vaat eder. Nefislerinizin sıfatlarını nuruyla örtmek ister. Sıfatlarının bağışlarından ve tecellilerinden bir bağış ve bir lütuf bahşetmeyi vaat eder. Mutlak zenginlik gibi. Bundan sonra sizin içinizde fakirlik korkusu kalmaz. “Allah her şeyi ihata edendir.” Zatlarınızı, sıfatlarınızı ve bağışlarınızı ihata eder. Bağışlamakla cömertliğinin kaynağında daralma olmaz. Bağışları da tükenmez. “Her şeyi bilendir.” Tecelli edeceği yerleri, bu yerlerin kapasitelerini ve hakkedişlerini bilir. 269-Allah hikmeti dilediğine verir. Kime hikmet verilirse, ona pek çok hayır verilmiş demektir. Ancak akıl sahipleri düşünüp ibret alırlar. 270-Yaptığınız her harcamayı ve adadığınız her adağı muhakkak Allah bilir. Zalimler için hiç yardımcı yoktur.

164 • TEFSİRİ KEBİR / TE’VİLÂT

271-Eğer sadakaları açıktan verirseniz ne ala! Eğer onu fakirlere gizlice verirseniz, işte bu sizin için daha hayırlıdır. Allah da bu sebeple sizin günahlarınızı örter. Allah, yapmakta olduklarınızı bilir. 272-Onları doğru yola iletmek sana ait değildir. Lakin, Allah dilediğini doğru yola iletir. Hayır olarak harcadıklarınız kendi iyiliğiniz içindir. Yapacağınız hayırları ancak Allah’ın rızasını kazanmak için yapmalısınız. Hayır olarak verdiğiniz ne varsa; karşılığı size tam olarak verilir ve asla haksızlığa uğratılmazsınız. “Allah hikmeti dilediğine verir.” İnfak ederken ihlaslı davrandığı, infak ederken Allah ile beraber olduğu için bu kimseye infak hikmetini verir ki ilahi hikmetten infak etsin. Çünkü bu kimse O’nun sıfatlarıyla sıfatlanmıştır. “Kime hikmet verilirse, ona pek çok hayır verilmiş demektir.” Çünkü hikmet, Allah’ın en has sıfatlarından biridir. “Düşünüp ibret alırlar…” hikmetin en şerefli haslet ve en has sıfatlardan olduğunu ancak “akıl sahipleri…” düşünüp ibret alırlar. Bunlar da yüce Allah’ın akıllarını hidayet nuruyla aydınlattığı, vehim şaibelerinden, şekil ve âdet kabuklarından, yani nefisten arındırdığı kimselerdir. Buna göre, birinci tür infakın ödülü, karşılığının katlanarak verilmesi, ikinci tür infakın ödülü, ürününü kat be kat veren sıfat cenneti, üçüncü tür infakın ödülü ise varlığın ve hibe edilmiş varlığın ayrılmaz parçası olan hikmettir. Bunlar arasında ne büyük farklar olduğuna bak! “Yaptığınız her harcamayı ve adadığınız her adağı muhakkak Allah bilir.” Bu infakınızın hangi tür kabulden ileri geldiğini bilir ve ona göre karşılığını verir. “Zalimler için…yoktur.” İnsanlara karşı riyakârlık yapmak için infak eden, dolayısıyla infakı ait olmadığı yere koyan münafıklar için ya da infaklarını göstermek veya başa kakma ve eziyetle birlikte infak etmek yahut malın kötüsünü infak etmek suretiyle haklarını eksiltenler için “hiç yardımcı yoktur.” Onları Allah’ın şiddetli azabından koruyacak kimse olmaz. “İşte bu sizin için daha hayırlıdır…” Riyadan uzak ve ihlasa daha yakın olduğu için. “Onları doğru yola iletmek sana ait değildir.” Başa kakma, eziyet etme, riya, göstererek yapma ve malın kötüsünden olma gibi olumsuz unsurlardan beri üç infak türüne onları yöneltmek, iletmek sana ait değildir. Senin, onları hidayete erenler yapman gibi bir görevin yoktur.

BAKARA SURESİ • 165

Senin sorumluluğun sadece tebliğ etmektir. Hidayete erdirmek ise Allah’a aittir. O “dilediğini doğru yola iletir. Hayır olarak harcadıklarınız kendi iyiliğiniz içindir.” Böyle iken niçin infak ederken insanların başına kakıyor, onlara eziyet ediyorsunuz, gönüllerini kırıyorsunuz? “Yapacağınız hayırları ancak Allah’ın rızasını kazanmak için yapmalısınız.” O halde size ne oluyor, niçin infaklarınızı insanlara üstünlük aracı olarak kullanıyorsunuz, niçin gösteriş yapıyorsunuz? “Hayır olarak yaptığınız ne varsa; karşılığı size tam olarak verilir.” Sizden başkasının onda payı yoktur. Gerçekte kendinize infak ediyorsunuz, başkasına değil. İnfak ettiğiniz için sizden bir şey eksilmez. O halde neden infak etmek için malın kötüsüne yöneliyorsunuz? Yukarıdaki üç ayet, zikredilen üç infak türünü açıklamaya yöneliktir. Amaç bunların akıbetlerini gözler önüne sermek suretiyle, bu akıbetleri geçersiz kılacak olumsuzluklardan, afetlerden sakındırmaktır. 273-Yapacağınız hayırlar, kendilerini Allah yoluna adamış, bu sebeple yeryüzünde kazanç için dolaşamayan fakirler için olsun. Bilmeyen kimseler, iffetlerinden dolayı onları zengin zanneder. Sen onları simalarından tanırsın. Çünkü onlar yüzsüzlük ederek istemezler. Yaptığınız her hayrı muhakkak Allah bilir. 274-Mallarını gece ve gündüz, gizli ve açık hayra sarf edenler var ya, onların mükâfatları Allah katındadır. Onlara korku yoktur, üzüntü de çekmezler. 275-Faiz yiyenler, şeytan çarpmış kimselerin cinnet nöbetinden kalktığı gibi kalkarlar. Bu hal onların “alım-satım tıpkı faiz gibidir” demeleri yüzündendir. Halbuki Allah, alım-satımı helal, faizi haram kılmıştır. Bundan sona kimse Rabbinden bir öğüt gelir de faizden vazgeçerse, geçmişte olan kendisinindir ve artık onun işi Allah’a kalmıştır. Kim tekrar faize dönerse, işte onlar cehennemliktir, orada devamlı kalırlar. “Fakirler için…” Sadakalarınızı fakirlere verin. “Onlar ki…” Allah yolunda cihad etmekle meşgul oldukları için yeryüzünde dolaşıp rızık kazanmaya zaman bulamazlar.

166 • TEFSİRİ KEBİR / TE’VİLÂT

Allah ile meşgul, hallere dalmış, vakitlerini ibadetle geçirmekte oldukları için ticaret ve kazanç elde etmek uğruna yeryüzünde dolaşacak imkâna sahip değildirler. “Bilmeyenler, iffetlerinden dolayı onları zengin zanneder.” insanlardan istemedikleri ve müstağni davrandıkları için zengin zannederler. “Sen onları simalarından tanırsın.” Yüzlerinin sarılığından, alınlarının nurundan ve renklerinin soluk şeklinden tanırsın. Bu özelliklerden hareketle onların Allah ehli fakir arifler olduklarını bilirsin. Onları Allah’tan başka kimse tanımaz. Onlardan biri “yüzsüzlük edip istemezler…” ısrarla istemez, onursuzluk etmezler. Ayetten, insanlardan istemenin külli olarak olumsuzlandığı anlaşılmaktadır. “Belki de sevgililer onun ateşiyle yollarını bulurlar.” sözünde olduğu gibi. Burada hem ateş hem de yol bulmak olumsuzlanmıştır. Ya da ısrarla isteme olumsuzlanmış ve istemede duygusallık, şefkatlilik olumlanmıştır. “Yaptığınız her hayrı…” Zengin ya da fakir olsun kime infak yaptıysanız “muhakkak Allah bilir.” Bu infakın kendisi için mi başkası için mi olduğunu kesinlikle bilir, buna göre karşılığını verir. “Mallarını… hayra sarf edenler…” Vakte ve duruma göre yapılan birinci ve ikinci infak türünü içeren genel bir ifadedir. Bu ifadenin amacı, ne tür olursa olsun, hiçbir infakın Allah’ın bilgisinin dışına çıkmayacağını vurgulamaktır. Bir de infakı farklı kılanın vakit ve durum değil, niyet ve amaç olduğunu vurgulamaktır. “Faiz yiyenler… kalkmazlar…” Faiz yiyen kişi, diğer tüm büyük günahları işleyen facirlerden çok daha zor durumdadır. Çünkü her çalışıp kazanan kişi, kazancı ile ilgili olarak az veya çok tevekkül eder. Tüccar, ziraatçı ve zanaatkar gibi. Onlar rızıklarını, kazançlarını akıllarını belirlemezler. Kazanmaktan önce kazançlarının ne olacağı belli olmaz. Gerçekte kazançlarının ne olacağını bilmezler. Nitekim, Resulullah (s.a.v) şöyle buyurmuştur: “Allah mümini onun hesap etmediği yerden rızıklandırmayı ister.” Faiz yiyen kimse ise, kendisinden borç alan kimseden kazanacağını, rızkını önceden tayin eder, borç alan kimse ister kar etsin ister zarar etsin. Böylece faiz yiyen kimse, bu muamelede nefsini kendisi ile rabbi arasına sokar, nefsiyle rabbinden perdelenir. Kazancını önceden belirlemekle de rızkından perdelenir. Onun muamelesinde tevekküle hiç yer yoktur. Bunun üzerine Allah onu

BAKARA SURESİ • 167

nefsi ve aklıyla baş başa bırakır, korumasından ve vekaletinden çıkarır. Böylece cinler onu kaparlar, çarparlar. Kıyamet günü kalktığında ise onunla Allah arasında bir rabıta olmaz. Oysa sair insanlar, tevekkül aracılığıyla kendileriyle Allah arasında bir bağ kurarlar. Faiz yiyen kimse bu yüzden şeytan çarpmış saralı gibi olur. Şeytan onu çarptığı için de herhangi bir amaca ulaşamaz. “Bu hal onların… demeleri yüzündendir.” Bu hal, onların kıyaslarıyla perdelenmeleri yüzündendir. İlk kıyas yapan da İblis’tir. Bu yüzden onun gibi kovulan adamlarından biri olurlar. 276-Allah faizi tüketir, sadakaları ise bereketlendirir. Allah küfürde ve günahta ısrar eden hiç kimseyi sevmez. 277-İman edip iyi işler yapan, namaz kılan ve zekât verenler var ya, onların mükâfatları Rableri katındadır. Onlara korku yoktur, onlar üzüntü de çekmezler. 278-Ey iman edenler! Allah’tan korkun. inanıyorsanız mevcut faiz alacaklarınızı terk edin. Eğer gerçekten

279-Şayet yapmazsanız, Allah ve resulü tarafından açılan savaştan haberiniz olsun. Eğer tevbe edip vazgeçerseniz, sermayeniz sizindir; ne haksızlık etmiş ne de haksızlığa uğramış olursunuz. 280-Eğer borçlu darlık içinde ise, eli genişleyinceye kadar ona mühlet vermek gerekir. Eğer anlarsanız bunu sadakaya saymak sizin için daha hayırlıdır. 281-Allah’a döndürüleceğiniz, sonra da herkese hak ettiğinin eksiksiz verileceği ve kimsenin haksızlığa uğratılmayacağı bir günden sakının. 282-Ey iman edenler! Belirlenmiş bir süre için birbirinize borçlandığınız vakit onu yazın. Bir kâtip onu aranızda adaletle yazsın. Hiçbir kâtip Allah’ın kendisine öğrettiği gibi yazmaktan geri durmasın; yazsın. Üzerinde hak olan kimse de yazdırsın, Rabbinden korksun ve borcunu asla eksik yazdırmasın. Şayet borçlu sefih veya aklı zayıf veya kendisi söyleyip yazdıramayacak durumda ise velisi adaletle yazdırsın. Erkeklerinizden iki de şahit bulundurun. Eğer iki erkek bulunamazsa rıza göstereceğiniz şahitlerden bir erkek ile –biri yanılırsa diğerinin ona hatırlatması için-iki kadın olsun. Çağırıldıkları vakit şahitler gelmezlik etmesin. Büyük veya küçük, vadesine kadar hiçbir şeyi yazmaktan

168 • TEFSİRİ KEBİR / TE’VİLÂT

sakın üşenmeyin. Böyle yapmanız Allah nezdinde daha adaletli, şehadet için daha sağlam, şüpheye düşmemeniz için daha uygundur. Ancak, aranızda yapıp bitirdiğiniz peşin bir ticaret olursa, bu durum farklıdır. Bu durumda onu yazmamanızda sizin için bir sakınca yoktur. Alışveriş yaptığınızda şahit tutun. Ne yazan, ne de şahit zarara uğratılsın. Eğer bunu yaparsanız, şüphe yok ki bu, sizin yoldan çıkmanız demektir. Allah’tan korkun. Allah size gerekli olanı öğretiyor. Allah Aliym’dir. “Allah faizi tüketir…” Artış olarak görünse de. “Sadakaları ise bereketlendirir.” Görünürde maldan eksilme olsa da. Çünkü artış ve eksilme sonuç ve dünya ve ahiret yararı itibariyle belirginleşir. Faizle elde edilen malın bereketi yoktur. Çünkü Hakk’a muhalefetle elde edilmiştir. Bu yüzden akıbeti vahim olur. Faizci diğer büyük günahları da işler. Çünkü her yiyecek yendiğinde kendi cinsinden fiillere sevk eder insanı. Eğer yiyecek haram ise haram fiillere, mekruh ise mekruh fiillere, mubah ise mubah fiillere sevk eder. Eğer ihtiyaç fazlası yiyeceklerden ise insanı mendup amellere yöneltir. Bu kimse fiillerinde fazilet ve iyilik örneklerini sergiler. Eğer vacip haklar miktarı kadar olsa, kişinin fiilleri de vacip ve zaruri fiiller türünden olur. Fazlalık ve haz verici türden ise bu yiyecek kişinin fiilleri de bu türden olur. Buna göre faiz yiyen kimse hem faizin günahını, hem de faiz yemekten kaynaklanan haram fiillerin günahını üstlenir. Nitekim, bir hadiste şöyle buyrulmuştur: “Bir günahtan sonraki günah, önceki günahın bir sonucudur. Böylece kişinin cezası ve günahı ebediyete kadar artar durur. Dünyada sahip olduğu mallar telef olur. Kendisinden sonra evladı ve soyu ondan yararlanmaz. Böylece, dünya ve ahirette hüsrana uğrayanlardan olur.” Kuşkusuz, bu tamamen helak olmanın ta kendisidir. Sadaka veren kimseye gelince, malı temizlenmiş olduğu için, yüce Allah malının aslını korumakla birlikte ürününe bereket verir. Böyle bir malı yiyen kimse fiillerinde Allah’a itaat eden biri olur. Malı soyuna ve çocuklarına da kalır; ondan yararlanırlar. İşte gerçek artış budur. Allah’a itaat uğruna sarf edilmiş olmak bile artış olarak yeterlidir. Allah katında baki kalandan daha iyi bir artış olabilir mi? Faizin de Allah’a muhalefet etmenin bir ürünü, O’nun yasağını çiğnemenin bir sonuçu

BAKARA SURESİ • 169

olmaktan başka bir noksanlığı olmasa dahi, bu özelliği noksanlık olarak yeter. Kişinin Hak’tan perdelenmesine, azaba uğramasına, Allah katındaki nasibinin eksilmesine sebep olan noksanlıktan daha korkunç bir eksilme düşünülebilir mi?! “Allah küfürde ve günahta ısrar eden hiç kimseyi sevmez.” Buna göre, faiz yiyen kimse, bu fiiliyle küfürde ve günahta ısrar eden biridir. Allah da böyle kimseleri sevmez. 283-Eğer yolculukta bulunup kâtip bulamazsanız rehin alınsın. Eğer birbirinize emin iseniz kendisine emniyet olunan borçlu borcunu ödesin. Rabbi olan Allah’tan da sakınsın. Şehadeti saklamayın. Herkim şehadeti saklarsa onun kalbi günahkâr olur. Allah yaptıklarınızı tamamiyle bilir. (Aliym)dir. 284-Göklerde (semavatta) ve yerdekilerin (arzdakiler) hepsi Allah’ındır. İçinizdekileri açığa vursanız da gizleseniz de Allah ondan dolayı sizi hesaba çekecektir, sonra dilediğini affeder, dilediğine de azap eder. Allah her şeye kadirdir. “Göklerdekilerin… (azdakiler) hepsi Allah’ındır.” Ruhani âlemdekilerin hepsi O’nun batını, sıfatları, gaiplerinin perdeleri ve varlığının hazineleridir. “Ve yerdekilerin…” Cismani âlemdekilerin hepsi O’nun zahiri ve isimleridir. Allah her iki âlemde de müşahede edilir. O her şeyi görür. “İçinizdekileri açığa vursanız…”, onları isimleri ve zahiriyle müşahede eder, bilir ve buna göre sizi hesaba çeker. “Gizleseniz…” sıfatları ve batınıyla müşahede eder, bilir ve buna göre sizi hesaba çeker. “Sonra dilediğini affeder.” Tevhide bağlı, güçlü bir yakine sahip, günahları arızi ve zatında kökleşmeyen kimselerden dilediğini affeder. Çünkü O’nun dilemesi hikmetine dayanır. “Dilediğine de azap eder…” inancı bozuk, içinde şüpheler barındıran ya da günahları nefsinde kök salan kimselerden dilediğine azap eder. “Allah her şeye kadirdir.” hem affetmeye hem azap etmeye güç yetirir. 285-Rasul, Rabbi tarafından kendisine indirilene iman etti, müminler de. Her biri Allah’a, meleklerine, kitaplarına, Resullerine iman ettiler. “Allah’ın Resullerinden hiçbiri arasında ayırım yapmayız. İşittik, itaat ettik. Ey Rabbimiz, affına sığındık! Dönüş sanadır” dediler.

170 • TEFSİRİ KEBİR / TE’VİLÂT

286-Allah her şahsı, ancak gücünün yettiği ölçüde mükellef kılar. Herkesin kazandığı kendine, yapacağı şer de kendinedir. Rabbimiz! Unutursak veya hataya düşersek bizi sorumlu tutma. Ey Rabbimiz! Bizden öncekilere yüklediğin gibi bize de ağır yük yükleme. Ey Rabbimiz! Bize gücümüzün yetmediği işler de yükleme! Bizi affet! Bizi bağışla! Bize acı! Sen bizim Mevlamızsın. Kâfirler topluluğuna karşı bize yardım et! “Rasul, Rabbi tarafından kendisine indirilene iman etti.” Rasulullah (s.a.v.), kendisine indirilenleri kabul etmek ve onlarla ahlaklanmak suretiyle tasdik etti. Nitekim Hz. Aişe (r.a) şöyle demiştir: “Rasulullah’ın ahlakı Kur’an’dı.”… Rasulullah Aleyhisselam, Kur’an’ın anlamlarını özümseyerek yükseldi ve tahkik makamına yüceldi. “Müminler de. Her biri Allah’a… iman ettiler…” Bütün müminler, bir ve ortaksız olan Allah’a iman ettiler. “Meleklerine, kitablarına, Resullerine…” inandılar. Yalnız O’nun meleklerine, kitaplarına ve Resullerine iman ettiler. İstikamet üzere tafsili olarak inandılar. Bu çokluk suretinde O’nun birliğini müşahede ettiler. Mazharlarından ve hükümlerinden her birine yönelik tecellilerinin her birine itaat ettiler. “…Ayırım yapmayız…” bazısını reddetmek, bazısını da kabul etmek suretiyle Resuller arasında ayırım yapmayız. Onların Hak ile hakk üzere olduklarından kuşku duymayız. Çünkü onlarda tevhidi ve hakkı Hak ile müşahede ederler. “İşittik…dediler.” Kitapları, Resulleri ve meleklerinin inişi hususunda Rabbimize icabet ettik. İç dünyamızda, sırrımızda istikamet üzere doğrulduk. “Ey Rabbimiz! Affına sığındık.” Varlıklarımızı ve sıfatlarımızı ört, varlığınla ve varlığının sıfatlarıyla sil onları. “Dönüş sanadır…” Sen de fena bulmak suretiyle sana dönülecektir. “Allah her şahsı, ancak gücünün yettiği ölçüde mükellef kılar.” Bir kimseye ancak kaldırabileceği yükü yükler. Takatini daraltmaz, istidadını aşan tecellileri gerçekleştirmez. Çünkü herkes için keşif ve tecelli nasibi en kutsal feyiz kapsamında ezelde bahşedilmiş kapasitesi oranındadır ve kapasitesi bundan daralmaz. Bunlar onun kapasitesinin dışına taşmazlar, daralmazlar.

BAKARA SURESİ • 171

“Herkesin kazandığı kendinedir…” Herkesin kazandığı hayır ve ilimler, kemalat ve keşifler hangi vecd üzere olursa olsun, ister kastederek, ister kastetmeyerek olsun, nur âlemindendir. Çünkü bütün hayırlar zatidirler, faydaları kendisine dönük olur. Cehalet, rezillik, günah ve noksanlıklar gibi kötülükler öyle değil. Bunlar zulmani olgulardır, cevherine yabancıdır. Dolayısıyla ona zarar vermez, sonuçları da ona katılmaz. Ancak, onlara kapılmış olması, bilinçli olarak yönelmesi ve kazanmak üzere işe koyulmuş olması başka. Nitekim, bir hadiste şöyle buyurulmuştur: “Sağ ehlinin işlediği bütün iyilikler kendisinden sadır olduğu anda yazılır. Sol ehlinin işlediği kötülükler ise işlenmesinin üzerinden altı saat geçmeden yazılmaz. Eğer bağışlanma dilese, tevbe etse veya pişman olsa yazılmaz. Israr ederse aleyhine yazılır.” Burada nefisten maksat zattır. Aksi takdirde, değerlendirme farklı olacaktı. Bu durumda, nefse ancak kapasitesi oranında yükümlülük yüklenir, ameller onun için kolaylaştırılır, cehd ve takatının altında olacak şekilde mükellef kılınır, şeklinde bir anlam kast edilmiş olurdu. Hayırdan söz edilirken “kesb” (kazanç) ifadesi kullanılmıştır. Çünkü nefis hayra pek itina göstermez, onun için çaba sarf etmez. Buna karşılık, şer bağlamında “iktisab” fiili kullanılmıştır. Çünkü nefis şerrin çekiciliğine kapılır, bilerek ve kasten onun için çalışır,çünkü nefis kötülüklerin barınağıdır. “Rabbimiz! Unutursak…bizi sorumlu tutma…” sana verdiğimiz sözü unutursak “ veya hataya düşersek…” senden başkasına yönelik olarak amel işlemek gibi bir hataya düşersek, senden ayrılmaya yaklaşırsak, senden perdelenirsek bizi sorumlu tutma. Çünkü bizler uzak düşmüş garipleriz, sana verdiğimiz sözün üzerinden uzun zaman geçti. Senden uzak diyarlara sefere çıktık. Türlü belalar içinde karanlıklarda sınavlardan geçmekteyiz. Senin huzurunda bir değerimiz ya da miktarımız yoktur ki bizi günahlarımızdan dolayı sorumlu tutasın. “Ey Rabbimiz! …bize ağır yük yükleme.” Zatımız, sıfatlarımız ve fiillerimiz ile ilgili olarak bize ağır yük yükleyip bizi yerimizde hapsetme, senden uzaklarda bırakma. Çünkü bundan daha ağır bir şey olmaz. “Bizden öncekilere yüklediğin gibi…” Fiil zahirleriyle veya sıfat

172 • TEFSİRİ KEBİR / TE’VİLÂT

batınlarıyla perdelenenlere yüklediğin gibi bize de ağır yük yükleme. “Ey Rabbimiz! Bize gücümüzün yetmediği işler de yükleme.” Ayrılık ağırlığı, vuslatından yoksunluk, celalin perdesiyle cemalinin müşahedesinden mahrumluk gibi kaldıramayacağımız yükler de omuzlarımıza bindirme. “Bizi affet.” Fiillerimizin ve sıfatlarımızın kötülüklerini affet. Çünkü, bunların tümü bizi senden perdeleyen kötülüklerdir. Affının ve hoşnutluğunun lezzetinin geri çevrilmesi suretiyle bizim mahrum kalmamıza neden olmuşlardır. “Bizi bağışla…” varlıklarımızın günahlarını bağışla. Çünkü, bu büyük günahların en büyüğüdür. Nitekim şöyle denmiştir: “Günahım ne?” dediğim zaman, cevap vererek dedi ki “Varlığın öyle bir günah ki, başka hiçbir günahla mukayese edilmez.” “Bize acı…” fena sonrası bahşedilmiş varlık vererek bize acı. “Sen bizim Mevlamızsın.” yardımcımızsın, işlerimizin idaresi senin elindedir. “Bize yardım et.” Çünkü, işlerinin idaresini üstlenen velinin, velayet ettiğine yardım etmesi bir haktır. Ya da sen bizim efendimizsin. Bir efendinin kölesine yardım etmesi haktır. “Kâfirler topluluğuna karşı…” sürekli kötülükleri emreden nefislerimizin kuvvetlerinden, şeytanların askerleri konumundaki vehimlerimizden ve hayallerimizden oluşan ve senden perdelendikleri için bizi de küfürleri ve zulümleriyle senden perdeleyen güçlere karşı bize yardım et.

ÂL-İ İMRÂN SURESİ • 173

ÂL-İ İMRÂN SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Elif. Lam. Mim. 2-Hayy ve Kayyum olan Allah’tan başka ilah yoktur. 3-O, sana Kitabı hak ve önceki kitapları tasdik edici olarak tedricen indirmiş; Tevrat ve İncil’i de indirmiştir. 4-Daha önce, insanlara doğru yolu göstermek için. Ve Furkan’ı indirmiştir. Bilinmeli ki, Allah’ın ayetlerini inkâr edenler için şiddetli bir azap vardır. Allah, suçlunun hakkından gelen mutlak güç sahibidir. 5-Şüphesiz ki ne yerde ne de gökte hiçbir şey Allah’a gizli kalmaz. 6-Rahimlerde sizi dilediği gibi şekillendiren O’dur. O’ndan başka ilah yoktur. O mutlak güç ve hikmet sahibidir. “Elif. Lam. Mim. Hayy ve Kayyum olan Allah’tan başka ilah yoktur.” Bu cümlenin teviline daha önce yer vermiştik. “O, sana Kitabı hak olarak indirmiştir.” Sana Kitabı peyderpey, tedricen indirmek suretiyle seni, Kur’ani akıl adı verilen cem makamı itibariyle haktan ibaret olan tevhid ilmine mertebe mertebe, derece derece yükseltti. “Önceki kitapları tasdik edici olarak…” İlk sözleşme kapsamında bilinen ve istidat gaybında saklı önceki ezeli tevhidi tasdik edici olarak indirmiştir. “Daha önce …Tevrat ve İncil’i indirmiştir.” Tevrat ve İncil’i de bu nitelikte indirmiştir. Sonra “Furkan’ı indirmiştir…” istikametin menşei ve davetin kaynağı olan ve Furkani akıl olarak isimlendirilen fark makamı itibariyle haktan ibaret tafsili tevhidi indirmiştir… yani inzal ederek öz’den göze birbaşka ifade ile manadan maddeye nuzül ettirmiştir. “… İnkâr edenler…” Zahiri olgularla ve gerçekte tevhidin işaretlerinden ibaret olan varlıklarla söz konusu bu iki tevhidden perdelenenler “için şiddetli bir azap vardır.” Onlar uzaklık ve mahrumiyet içinde ağır bir azap çekeceklerdir. “Allah mutlak güç sahibidir.” Karşı

174 • TEFSİRİ KEBİR / TE’VİLÂT

konulmaz güce sahiptir. “Suçlunun hakkından gelir.” Onun vasfını takdir etmek ve künhüne varmak mümkün değildir. Onun bu gücünün benzerine hiç kimse ulaşamaz, güç yetiremez. İntikam alıcıdır, suçluların cezasını verir. “Hiçbir şey Allah’a gizli kalmaz.” Âlemlerde olup biten hiçbir şey O’na gizli kalmaz. Bu yüzden intikam alacağı yerleri bilir. 7-Sana Kitabı indiren O’dur. Onun bazı ayetleri muhkemdir ki, bunlar Kitabın esasıdır. Diğerleri de müteşabihtir. Kalplerinde eğrilik olanlar, fitne çıkarmak ve onu tevil etmek için ondaki müteşabih ayetlerin peşine düşerler. Halbuki, onun tevilini ancak Allah bilir. İlimde yüksek payeye erişenler ise: O’na inandık; hepsi Rabbimiz tarafındandır, derler. Ancak aklıselim sahipleri düşünüp anlar. 8-Rabbimiz! Bizi doğru yola ilettikten sonra kalplerimizi eğriltme. Bize tarafından rahmet bağışla. Lütfu en bol olan sensin. 9-Rabbimiz! Gelmesinde şüphe edilmeyen bir günde, insanları mutlaka toplayacak olan sensin. Allah asla sözünden dönmez. 10-Bilinmelidir ki inkâr edenlerin ne malları ne de evlatları Allah huzurunda kendilerine bir fayda sağlayacaktır. İşte onlar cehennemin yakıtıdır. 11-Firavun hanedanının ve onlardan öncekilerin tuttuğu yola benzer. Onlar bizim ayetlerimizi yalanladılar, Allah da kendilerini günahları yüzünden yakalayıverdi. Allah’ın cezası çok şiddetlidir. 12-İnkâr edenlere de ki: Yakında mağlup olacaksınız ve cehenneme sürüleceksiniz. Orası kalınacak ne kötü bir yerdir! “Onun bazı ayetleri muhkemdir.” Sana indirilen kitabın bazı ayetleri ihtimal ve karışıklık barındırmaktan yücedir. Tek bir anlamdan ötesine ihtimal yoktur. “Bunlar Kitabın esasıdır…” Kitabın aslını oluştururlar. “Diğerleri de müteşabihtir.” İki ve daha yukarı anlamlara gelebilme özelliğine sahiptirler. Bu ayetlerin içeriği bağlamında hak ile batıl birbirine karışıktır. Şöyle ki: Hak Teala’nın bir vechi vardır. Bu, mahlukatın fena bulmasından sonra baki kalan mutlak vechidir. Bu vechi çokluk ve sayısallık ihtimalini barındırmaz. Bir de mazharların görünümlerine bağlı olarak çok sayıda, izafi vecihleri vardır.

ÂL-İ İMRÂN SURESİ • 175

Bu da her mazharda o biricik vechinin zahir olan vecheleridir. İşte bu biricik veche türlü mazharlarda zahir olan değişik vecheleri bağlamında hak ile batıl karışır. Vahiy, bu müteşabih ayetleri istidatların vechelerine döndürmek için nazil olur. Böylece her veche kendisine uygun olana taalluk eder. Deneme ve sınama olgusu belirginleşir. Hangi surette ve ne şekilde olursa olsun, baki vechi bilen muhakkik ariflere gelince, onlar, müteşabih ayetlerin içerdikleri vecheler içinde Hakk’ın biricik vechini bilirler, tanırlar. Bu müteşabihleri muhkem ayetlere döndürerek anlamlandırırlar. Tıpkı şairin şu sözünde olduğu gibi: Vecih birden başka değildir; ne var ki Senin meziyetlerin arttıkça vechelerin de artar. “Kalplerinde eğrilik olan…” Hak’tan sapan perdelenmişlere gelince “ondaki müteşabih ayetlerin peşine düşerler…” Çünkü kesretten dolayı vahdetten perdelenmişlerdir. Muhakkikler ise muhkem ayetlere tabi olurlar ve müteşabih ayetleri de muhkem ayetlere uydururlar. Böylece müteşabih ayetlerin içerdiği vechelerden dinlerine ve mezheplerine uygun olanlarını seçerler. “Fitne çıkarmak için…” Sapma ve kendilerinin yolunda olanları saptırma arzusuyla müteşabih ayetlerin peşine düşerler. “Onu tevil etmek için…” Durumlarına ve yollarına uygun biçimde tevil etmek için. “Bıçak eğri olunca, kını da eğri olmalı…” Onlar vecheler içinde baki vechi bilmedikleri için anlamlar içinde Hakk’ın anlamını da bilmemeleri kaçınılmazdır. Böylece, perdeleri hem artar hem de kalınlaşır. Ki azabı hakketsinler. “Halbuki onun tevilini ancak Allah bilir. İlimde yüksek payeye erişenler…” Alimler, Allah’ın ilmiyle bilirler. Yani, onları cem ve tafsil olarak ancak Allah bilir. “Ona inandık…derler.” Allah’ın onları bildiğini tasdik ederler. Çünkü onlar iman nuruyla bilirler ki “hepsi Rabbimiz tarafındandır.” Onlar nezdinde hepsi değişmeyen bir tek anlamdır. “Ancak… düşünüp anlar…” çoklu müteşabih tafsilatı içindeki bu tek ve ayırıcı ilmi ancak hidayet nuruyla akılları arınan, heva ve alışkanlık kabuğundan sıyrılan kimseler anlar.

176 • TEFSİRİ KEBİR / TE’VİLÂT

“Rabbimiz! …kalplerimizi eğriltme…” senin tarafına yönelmekten, seninle buluşmak için çalışmaktan, senin kapında durmaktan, dünya sevgisiyle sınamak, hevanın galebesiyle denemek, nefse ve sıfatlarına meyletme duygusuna kapılmak, nefsin nasip ve lezzetlerinin yanı başında beklemek suretiyle kalplerimizi eğriltme. “Bizi doğru yola ilettikten sonra…” Nurunla bizi müstakim yoluna ve dosdoğru yoluna, vechinin işaretleriyle kerim cemaline ilettikten sonra. “Bize tarafından rahmet bağışla.” Bir rahimiyet bahşet; sıfatınla sıfatlarımızı, nurlarınla karanlıklarımızı sil. “Lûtfu en bol olan sensin.” “Rabbimiz! Gelmesinde şüphe edilmeyen bir günde, insanları mutlaka toplayacak olan sensin.” Allah insanları cem gününde toplar. Bu, bütün mahlukatı, öncekileri ve sonrakileri toplayan vahdet makamına vasıl olmaktır. Artık bu sahneyi müşahede etmelerinden dolayı içlerinde en küçük bir şüphe kalmaz. “Ne malları ne de evlatları Allah huzurunda kendilerine bir fayda sağlayacaktır.” Bilakis, bunlar onların perdelenmelerinin, Allah’tan uzaklıklarının ve Onun azabıyla azap çekmelerinin sebebidir. Çünkü bunlara çok bağlıdırlar ve onlara yönelik sevgileri çok güçlüdür. 13-Karşı karşıya gelen şu iki grubun halinde sizin için büyük bir ibret vardır. Biri Allah yolunda çarpışan bir grup, diğeri ise bunları apaçık kendilerinin iki misli gören kâfir bir grup. Allah dilediğini yardımı ile destekler. Elbette bunda basiret sahipleri için büyük bir ibret vardır. 14-Nefsani arzulara, kadınlara, oğullara, yığın yığın biriktirilmiş altın ve gümüşe, salma atlara, sağmal hayvanlara ve ekinlere karşı düşkünlük insanlara çekici kılındı. Bunlar, dünya hayatının geçici menfaatleridir. Halbuki, varılacak güzel yer, Allah’ın katındadır. “Sizin için büyük bir ibret vardır.” Ey salikler topluluğu! Kemalinize, tevhide ulaşmanıza delalet eden büyük bir ibret vardır “karşı karşıya gelen iki grubun halinde.” Gruplardan biri, Allah ehli ve askerlerinden oluşan ruhani kuvvetlerden ibarettir. “Allah yolunda çarpışan bir grup. Diğeri ise” nefsin askerlerinden ve şeytanın yardakçılarından oluşan ve Hak’tan perdelenmiş bir gruptur.

ÂL-İ İMRÂN SURESİ • 177

Bu diğerleri, beden savaşında karşı karşıya geldikleri ilk grubu, sayılarının azlığına rağmen kendilerinin iki katı kadar görürler. Çünkü, ilk grup Allah’ın nuru ve tevfikiyle desteklenmektedir. İkinci grup ise ilahi yardımdan yoksun, yüzüstü bırakılmış, zelil, aciz ve zayıf konumdadır. Destek ve kudret âleminden kopmuşlardır. Bu yüzden ilk grup, Allah’ın desteği ve yardımıyla ikinci grubu yener, ezer. İlk grup, kavrayışlarından ve bilgilerinden oluşan mallarını Allah’ı bilme ve tevhid uğruna sarf eder. “Allah dilediğini yardımıyla destekler.” Kendisiyle buluşmaya hazırlanan inayet ehlini yardımıyla destekler. “Elbette bunda… bir ibret vardır.” Basiret gözlerini açan, ilmi yakin nuruyla gözlerini sürmelemiş tarik ehlinden basiret sahipleri için bir itibar ya da hakikâte ulaşma hususunda ibret alınacak bir husus vardır ve nihayette hallerini bununla değerlendirirler. “Nefsani arzulara…düşkünlük insanlara çekici kılındı.” Çünkü insan, yüceler (ulvi) âlemin ve aşağı (süfli) âlemin birleşiminden ibarettir. Ortaya çıkışından ve doğumundan dolayı fıtratı perdelenmiş, seciye ateşi sönmüş, tabiat tortularından, bedensel örtülerden, maddi lezzetlerin acı sularından, hayvani şehvetlerin kasıp kavuran rüzgârlarından dolayı basiret nuru sönüvermiştir. Bu yüzden, gurbet diyarlarında ve karanlık yurtlarda Hak’tan ayrı kalakalmıştır. Türlü zorluklar ve meşakkâtlerle sınanıp durmaktadır. Birden ayırıcı nurdan bir parıldayış ve akıl âleminden çakan bir şimşeğin ışığını hisseder. Yanı sıra heva ve şeytan adına davetçiler çıkar karşısına. Ona uyar ve temiz bir menzil, göz alıcı bir bahçe görür. Burada nefisleri cezbeden, gözlere lezzet veren göz alıcı nimetler vardır. Hemen orayı yurt edinir. Çabasının karşılığını gördüğünü düşünerek meskeninden memnun olur. Şair şöyle der: Gece boyunca yürüyen topluluk sabah olunca hamdetti. Davet edilen için de ziyafet hazırlanmış İşte bu nefsani arzulara düşkünlüktür (şehveti sevmektir). Yani sözü edilen çekici şeylere ve süslerine düşkünlük, meyilli olmaktır. Bu bir yararlanmadır ki süfli âleme ve süfli âlem kemaline dair unsurlar taşıdığı oranda, ulvi âleme dair unsurları taşıması hasebiyle ahiret hayatı nimetinden ve kemalinden perdeleyici özelliğe de sahiptir. İnsan ulvi

178 • TEFSİRİ KEBİR / TE’VİLÂT

âlemin unsurları ile ulaşılan ahiret âleminin nimetlerinin daha göz alıcı, daha lezzetli ve daha berrak, üstelik de sonsuza kadar sürdüğünü idrak edemez. “Halbuki varılacak güzel yer, Allah’ın katındadır.” sözünün anlamı budur. 15-De ki: Size bunlardan daha iyisini bildireyim mi? Takva sahipleri için Rableri yanında, içinden ırmaklar akan, ebediyen kalacakları cennetler, tertemiz eşler ve Allah’ın hoşnutluğu vardır. Allah kullarını çok iyi görür. Kişiye ilahi tevfik ve gizli uyarı yetişir, nebevi haber verme de “De ki: Size bunlardan daha iyisini bildireyim mi?” ifadesinde olduğu gibi buna eşlik ederse, ulvi hareketin varlığının merkezine yönelmesinden dolayı içinde bir şevk ve aşk uyanır, sönmüş bulunan ateşi yeniden alevlenir, ilahi nurların parıltıları peş peşe ona yansır, kutsi doğuşlar aydınlığının şavkı vurur üzerine, sönen basiret nuru yeniden aydınlanır, fıtratını karargâhını ve barınağını aramaktan alıkoyan, içindeki hayatı sıkan, kalbini bulandıran, dünya hayatı olarak berraklaştırdığı şeyleri yeniden karartan, karanlığa gömen perdeler incelir, ruhani cüzün cismani cüze galip gelmesiyle heva sureti nefiste durgunlaşır. Gerçek hayatın tatlı sularını içer, tuzlu ve acı sulara artık katlanamaz. Kalbi yakin düşüncelerle karşılaşmaya başlar, berrak kaynak suyundan yudumlar içtiği için. Yerin izbelerinde gizlendiğini bilir. Yıldızların ışığı onun gecesini aydınlattığı için gündüz zanneder. Dışarı çıkar ki kendini içilemeyecek kadar acı suları bulunan bir çölde bulur. Etraf dikenli otlarla dolu olduğu halde onları reyhan ve meyve sanır. Karşılaştığı bu manzara ile güneşin ziyasından ve türlü güzellikler ve yemişlerden yoksun kaldığını fark eder. Derhal geri dönmeye karar verir. Gurbet yalnızlığını içinde hisseder. Güzel ve tatlı bulduğu şeylerden sakınır olur. Derken yürür ve uzaklaşır. Sabah aydınlığı aynel yakin parlayınca, vahdet güneşinin doğuş vakti gelince, bir bahçe görür ki, gözleri hayretle seyreder, aklı bu bahçeyi vasfetmekten aciz, öylece donakalır. Ne istersen var bu bahçede; hiçbir gözün görmediği, hiçbir kulağın işitmediği ve hiçbir beşer aklının tasavvur etmediği her güzellik. Kendine geldiğinde, güneş doğmuştur artık. Etrafında sıcak dostlar ve ahbaplar bulur. Buranın kendisinin barınağı ve dönüş yeri olduğunu anlar. Yeniden ünsiyet duygusunu hissetmeye başlar. Karar yurdunda, çok bağışlayan hükümdarın yanında kutsi mahalle konar. Kerim yüzünün parıldayışları yüzünü aydınlatır. Engin hoşnutluk ruhu kalbine kurulur.

ÂL-İ İMRÂN SURESİ • 179

İşte “Takva sahipleri için Rableri yanında, içinden ırmaklar akan…cennetler vardır…. “Allah kullarını çok iyi görür.” ifadesinin anlamı budur. Cennetlerden maksat, fiil cennetleridir. Eşlerden maksat , kutsi âlemin ruhani varlık sınıflarıdır. Hoşnutluk (rıdvan) ise sıfat cennetleri anlamındadır. 16-Ey Rabbimiz! İman ettik; bizim günahlarımızı bağışla, bizi ateş azabından koru, diyen; 17-Sabreden, dürüst olan, huzurda boyun büken, hayra harcayan ve seher vaktinde Allah’tan bağış dileyenler. 18-Allah, adaleti ayakta tutarak şu hususu açıklamıştır ki, kendisinden başka ilah yoktur. Melekler ve ilim sahipleri de. Mutlak güç ve hikmet sahibi Allah’tan başka ilah yoktur. 19-Allah nezdinde hak din İslam’dır. Kitap verilenler, kendilerine ilim geldikten sonradır ki, aralarındaki kıskançlık yüzünden ayrılığa düştüler. Allah’ın ayetlerini inkâr edenler bilmelidirler ki Allah’ın hesabı çok çabuktur. 20-Eğer seninle tartışmaya girerlerse de ki: Bana uyanlarla birlikte ben kendimi Allah’a teslim ettim. Ehli-i kitaba ve ümmilere de: “Siz de Allah’a teslim oldunuz mu?” de. Eğer teslim oldularsa doğru yolu buldular demektir. Yok eğer yüz çevirdilerse sana düşen, yalnızca duyurmaktır. Allah kullarını çok iyi görmektedir. 21-Allah’ın ayetlerini inkâr edenler, haksız yere Nebiylerin canlarına kıyanlar ve adaleti emreden insanları öldürenler, onlara acı bir azabı haber ver! 22-İşte bunlar dünyada da ahirette de çabaları boşa giden kimselerdir. Onların hiçbir yardımcısı da yoktur. 23-Kendilerine kitabdan bir pay verilenleri görmez misin ki, aralarında hükmetmesi için Allah’ın kitabına çağrılıyorlar da, sonra içlerinde bir grup cayarak geri dönüyor. 24-Onların bu tutumları: Bize ateş, sadece sayılı günlerde dokunacaktır, demelerinin bir sonucudur. Onların vaktiyle uydurdukları şeyler de dinleri hakkında kendilerini yanıltmıştır.

180 • TEFSİRİ KEBİR / TE’VİLÂT

25-Fakat, onları gelmesinde şüphe edilmeyen bir gün için topladığımız ve hiçbir haksızlığa uğramaksızın herkese kazandığı şeyler tastamam ödendiği zaman halleri nice olur? “Ey Rabbimiz! İman ettik..” fiillerinin ve sıfatlarının nurlarına. “bizim günahlarımızı bağışla.” zatınla varlıklarımızın günahlarını bağışla, ört. “bizi ateş azabından koru.” ayrılık ve kalıntı varlığın ateşinden koru. “Sabredenler…” Mücahede ve riyazet sıkıntılarına sabredenler, “dürüst olanlar…” sevgi ve iradelerinde samimi olanlar, “huzurda boyun bükenler…” O’na yönelik ve O’nun içinde süluk ederken boyun bükerek emre amade olanlar, “hayra harcayanlar…” Hakk’ın dışında mallarından, fiillerinden, sıfatlarından, nefislerinden ve zatlarından harcayanlar, “bağış dileyenler…” çeşitlenmelerinin ve varlık kalıntılarının günahlarından “seher vaktinde…” nur tecellileri günlerinde, nurların ön ışıklarının doğuşu anlarında, en büyük kıyamet gününün sabahının müjdecilerinin en yüce ufukta belirmesi vaktinde bağışlanma dileyenler… varlıklarının mağribinde zat güneşinin doğuşu vaktinde, artık mağrib diye bir şey kalmadığı anda şu sözüyle onlara cevap verir: “Allah, şu hususu açıklamıştır ki, kendisinden başka ilah yoktur.” Baki yüz doğdu. Cem makamında bizzat vahdaniyetine şahitlik etti. Çünkü bu makamda O’ndan başka şahit de meyhud da yoktur. Sonra tafsil makamına döndü ve başkasıyla birlikte nefsiyle vahdaniyetine, bu sahnede şahitlik etti ve buyurdu ki: “Melekler ve adaleti ayakta tutan ilim sahipleri de…” zuhur ettiği yerlerin tafsilinde ve kesretinin suretlerinde adaleti ikame edenler. Ki kesret suretleri, cem makamı dışında vahdetin gölgeleridir. Adaleti ikame etmeleri, her hak sahibine hakkını istidadı ve hakkedişi ve kapasitesinin genişliğine göre tecellilere mazhar oluşu oranında varlık ve kemalden payını vermeleridir. “Allah’tan başka ilah yoktur.” Her iki müşahede de tek ilah O’dur. “Mutlak güç sahibidir…” Cem itibariyle her şeyi kahreden karşı konulmaz güç O’nundur. Hiç kimse O’nun gücünün düzeyine ulaşamaz. “Hikmet sahibidir.” Her şeyi hikmetine göre idare eder, tafsil itibariyle her şeye layık olduğunu verir.

ÂL-İ İMRÂN SURESİ • 181

“Allah nezdinde din…” bizzat kendisiyle ikrar ettiği bu tevhiddir. Onun dini yüzlerin teslim edilmesidir. Nitekim, bir ayette İbrahim’in (a.s) şöyle dediği belirtilmiştir: “Ben yüzümü (vechimi) Allah’a teslim ettim.” Yani nefsimi, bütün varlığımı Allah’a teslim ettim. Benliğimden sıyrıldım, Onda fena buldum. Yüce Allah ayetlerin akışında nebisine (s.a.v) şöyle emretmektedir: “Eğer seninle tartışmaya girerlerse de ki: Bana uyanlarla birlikte ben kendimi (yüzümü) Allah’a teslim ettim.” “Allah’ın ayetlerini inkâr edenler…” dinden perdelenenler; “haksız yere Nebiylerin canlarına kıyanlar…” dinleriyle perdelendikleri için üzerinde bulundukları kayıtlanmışlık ve taklitçilikten başka bir şeyi kabul etmezler. Nebiler de onları tevhide davet ettiklerinde, onları bu kayıtlanmışlıktan alıkoymaya çalıştıklarında onları öldürürler. “Ve adaleti emreden insanları öldürenler…” Nebilerin takipçilerinden adaleti emredenleri öldürenler. Çünkü adalet tevhidin gölgesidir. Tevhidi kamil olmayanın adil olması mümkün değildir. Onlar dinleriyle kayıtlanmaları nedeniyle perdelendikleri gibi zulümleriyle de adaletten perdelenmişlerdir. Bu yüzden adaleti emreden insanlara karşı çıkmış ve onları öldürmüşlerdir. “İşte bunlar… çabaları boşa giden kimselerdir.” Kendilerini kayıtlandıran dinlerine uyarak gerçekleştirdikleri amelleri boşa gider. Çünkü onlar Nebilerini taklit etselerdi, bu şekilde tabu oluşları nedeniyle kurtulmuş olacaklardı. Nebiyleri de kendileriyle Allah arasında vasıta olmaları hasebiyle şefaatçileri olacaklardı. Ama onlar Nebileri ve onların adil izleyicilerini inkâr ettikleri zaman, nebilerine muhalefet etmiş oldular. Çünkü bütün Nebiyler, gerçekte tek din üzeredirler. Bu da tevhid dinidir. Biz, Nebilerin Hak üzere oluşları noktasında aralarında herhangi bir ayırım yapmayız. Bu yüzden bir Nebiye muhalefet eden bütün Nebiylere muhalefet etmiş olur. Aynı şekilde Nebilerin izleyicileri adalet ehline muhalefet eden de zulmetmiş olur. Zulmeden kimse, işlediği zulüm nedeniyle nebilere tabi olma konumunun dışına çıkar. Öte yandan (Nebilerin) izleyicilerini inkâr eden, izlenenleri (Nebileri) inkâr etmiştir. Gölgeyi inkâr edenin zatı inkâr etmiş olması ve nurunun dışına çıkmış olması gibi. Nebilerine karşı geldikleri zaman, kendileriyle Nebileri arasında, Onun nurundan istifade etmelerini sağlayan bir münasebet kalmaz; Onun nurundan perdelenmiş olurlar. Nitekim, karşı çıkıştan önce amelleri, tabi oluşları nedeniyle Nebilerinin nuruyla aydınlanmıştı. Yoksa





182 • TEFSİRİ KEBİR / TE’VİLÂT

amellerinin, yakinden sadır olmadıkları sürece, kendilerinden kaynaklanan bir nurları yoktur. Nebilerinden perdelenmeleri suretiyle amellerinin bu arızi nuru zail olunca, amelleri karanlığa gömüldü, sürekli kötülükleri emreden nefsin sıfatı olan sair kötülükler gibi oldular. Nefsin ısrarla emrettiği kötülükler arasında, bundan önce defalarca vurguladığımız gibi, nefs-i emmarenin kâfir kuvvetlerinin, ruhani kuvvetlerden adaleti emreden kalbin nebilerini öldürmeleri de bulunmaktadır. 26-De ki: Mülkün gerçek sahibi olan Allah’ım! Sen mülkü dilediğine verirsin ve mülkü dilediğinden geri alırsın. Dilediğini yüceltir, dilediğini de alçaltırsın. Her türlü iyilik senin elindedir. Gerçekten sen her şeye kadirsin. “De ki: Mülkün gerçek sahibi olan Allah’ım!” Cisimler âlemi mülkünün mutlak maliki sensin. Onun üzerinde dilediğin gibi tasarruf edersin. Senden başka malik, senden başka tasarruf sahibi ve senden başka müessir güç yoktur. “Sen mülkü dilediğine verirsin.” Dilediğini bu mülkü bir kısmı üzerinde tasarruf sahibi kılarsın. “Ve mülkü dilediğinden geri alırsın.” Tasarruf yetkisini başkasının eline verirsin. Aslında, ortada bir başkası yoktur. Sadece, tasarruf yetkisini bir elden bir başka ele intikal ettirirsin. Dolayısıyla, her halükarda, değişik görünümlerle de olsa onun üzerinde tasarrufta bulunan sensin. “Dilediğini yüceltirsin.” İzzetinin nurlarından biri nuru ona bahşetmek suretiyle yüceltirsin. Çünkü bütün izzet Allah’ındır. “Dilediğini de alçaltırsın…”üzerindeki izzetinin giysisini çıkarmak suretiyle alçaltırsın, böylece ortada zelil olarak kalakalır. “Her türlü iyilik senin elindedir…” Bütün hayır sadece senin elindedir. Sen mutlak kudret sahibisin. İraden doğrultusunda verirsin. Bazen bazı görünümlere izzet ve Kibriya sıfatınla tecelli edersin, bu görünüme izzet ve görkem giysisini giydirirsin. Bazen kahır ve zelil kılma sıfatınla tecelli eder, bu görünüme aşağılık ve küçüklük giysisini giydirirsin, bazen aziz kılan sıfatınla tecelli edersin, zelil kılarsın, bazen zelil kılan sıfatınla tecelli edersin, aziz kılarsın. Bazen gani sıfatınla tecelli edersin, mal verirsin. Zengin kılan sıfatınla tecelli edersin, fakir kılarsın. Yani onu maldan müstağni, hiçbir şeye ihtiyacı olmayan bir fakir kılarsın.

ÂL-İ İMRÂN SURESİ • 183

27-Geceyi gündüze katar, gündüzü de geceye katarsın. Ölüden diriyi çıkarır, diriden de ölüyü çıkarırsın. Dilediğine de sayısız rızık verirsin. 28-Müminler, müminleri bırakıp da kâfirleri dost edinmesin. Kim bunu yaparsa, artık onun Allah nezdinde hiçbir değeri yoktur. Ancak kâfirlerden gelebilecek bir tehlikeden sakınmanız başkadır. Allah, kendisine karşı gelmekten sizi sakındırıyor. Dönüş yalnız Allah’adır. 29-De ki: İçinizdekileri gizleseniz de açığa vursanız da Allah onu bilir. Göklerde ve yerde olanları da bilir. Allah, her şeye kadirdir. “Geceyi gündüze katar, gündüzü de geceye katarsın.” Nefsin karanlığını kalbin nurunun içine katar, karartırsın. Kalbin nurunu nefsin karanlığının içine katar, ikisini birbirine karıştırmak suretiyle ve aralarındaki münasebetin uzaklığına rağmen, aydınlatırsın. “…Diriyi çıkarırsın…” kalbin dirisini “ölüden…” nefsin ölüsünden çıkarırsın. Nefsin ölüsünü de kalbin dirisinden çıkarırsın. Daha doğrusu ilim ve marifet dirisini cehalet ölüsünden, cehalet ölüsünü de ilmin dirisinden, nurdan perdeleyerek çıkarırsın. Bel’am b. Baur’da olduğu gibi. “Dilediğine…rızık verirsin.” Hem zahir hem de batın rızıklardan veya bunlardan sadece birinden sınırsız bir şekilde verirsin. “Müminler, müminleri bırakıp da kâfirleri dost edinmesin…” Çünkü hakikât açısından aralarında hiçbir münasebet yoktur. Dostluk, ancak türdeşlikten ve münasebetten doğar. Aksi takdirde, aralarında zati bir sevginin olması mümkün değildir, aksine yapmacık, sun’i, riyakarlık ve nifak menşeli bir sevgi görünümü söz konusu olabilir. Bunlar ise Hak’tan uzak hasletlerdir. Çünkü bunların tümü zulmani perdelerdir. Eğer içlerinde kâfirlerin haliyle münasebet kuracak kadar zulmet olmasaydı, onlarla karışık yaşamaya, onlara arkadaşlık etmeye tahammül edemezlerdi. “Kim bunu yaparsa, artık onun Allah nezdinde hiçbir değeri yoktur.” Kâfirleri dost edinenler, Allah’ın dostluğuyla ilgili olarak hiçbir şey üzere olamazlar. Çünkü onlar da ilahi huzurda bulunmaya elverişli olmalarını sağlayacak nurani saflık olmaz. “Ancak kâfirlerden gelebilecek bir tehlikeden sakınmanız başka.” Onlardan kaynaklanan ve sakınılması gereken bir durumdan korkmanız, dolayısıyla kalplerinizde onlara sevgi beslemeksizin zahiren onları dost edinmiş gibi görünmeniz başka. Ki bu

184 • TEFSİRİ KEBİR / TE’VİLÂT

da ancak yakinin zayıflığından kaynaklanır. Çünkü kalpleri doğrudan yakini imanla yüzleşmiş olsaydı Allah’tan başkasından korkmazlardı ve şu ayetin anlamını müşahede ederlerdi: “Eğer Allah seni bir zarara uğratırsa, onu kendisinden başka giderecek yoktur. Ve eğer sana bir hayır verirse, şüphesiz O her şeye kadirdir.” (Enam, 17) Dolayısıyla, Allah’tan başkasından korkmaz, O’ndan başkasına umut bağlamazlardı. Bu yüzden hemen arkasından şu cümleye yer verilmiştir: “Allah kendisine karşı gelmekten sizi sakındırıyor.” Allah sizi, bizzat gözlemlenen tevhide çağırıyor ki, O’ndan başkasından değil, yalnızca O’ndan korkup sakınasınız. “Dönüş yalnız Allah’adır.” O halde, O’ndan başkasından sakınmayın. O sizin gizlinizi de açığınızı da bilir. O’nun düşmanlarını dost edinmeniz veya onları gizli açık dost edinmeniz durumunda sizi cezalandırma gücüne sahiptir. 30-Herkesin, iyilik olarak yaptıklarını da kötülük olarak yaptıklarını da karşısında hazır bulduğu günde insan isteyecek ki kötülükleri ile kendisi arasında uzun bir mesafe bulunsun. Allah, kendisine karşı gelmekten sizi sakındırıyor. Allah kullarına çok şefkâtlidir. “Herkesin…hazır bulduğu gün…” İnsanın her yaptığından veya her söylediğinden nefsinde bir iz kalır, nefsi bununla şekillenir. Bu davranış ve söz tekrarlandıkça bu şekil ve iz köklü bir melekeye dönüşür. Aynı şekilde semavi nefislerin sayfalarına da işler. Ama insan maddi meşgaleler, vehmi ve hayali idrakler aracılığıyla nefsinin şekilleri ve nakışlarıyla o kadar meşguldür ki bunları düşünecek vakit bulamaz. Nefsi bedeninden ayrılınca, nefsinin şekil ve nakışlarından kendisini alıkoyacak bir meşgalesi kalmayınca işlediği hayır ve şer cinsinden her şeyi karşısında hazır bulur. Yapıp ettiklerinin şer olduğunu görünce, kendisiyle bu gün veya işledikleri bu ameller arasında uzaklık olmasını temenni eder, çünkü bu amellerle azap görür. Bu şekil ve nakışlar kökleşmişlerse nefsinin sureti haline gelir. Değilse, miktarları ve tekrarlanışları oranında azap görür. “Allah kendisine karşı gelmekten sizi sakındırıyor.” Bir önceki uyarıyı pekiştirmek maksadıyla tekrarlanıyor ki Allah’ın azabını hakkedecekleri ameller işlemesinler. “Allah kullarına karşı çok şefkâtlidir.” Bu yüzden, onları kötülüklerden sakındırıyor. Tıpkı şefkâtli bir babanın, evladını ceremesini, cezasını çekeceği şeylerden sakındırması gibi.

ÂL-İ İMRÂN SURESİ • 185

31-De ki: Eğer Allah’ı seviyorsanız bana uyunuz ki Allah da sizi sevsin ve günahlarınızı bağışlasın. Allah son derece bağışlayıcı ve esirgeyicidir. “De ki: Eğer Allah’ı seviyorsanız bana uyunuz ki Allah da sizi sevsin.” Çünkü Hz. Rasulullah (s.a.v) O’nun habibidir. Allah’ı sevdiğini iddia eden birinin bu yüzden Hz. Rasulullah (s.a.v) tabi olması zorunludur. Çünkü sevgilinin sevdiği de sevilir. Şu halde, Hz. Rasulullah (s.a.v) sevmek bir zorunluluktur. Onu sevmek de, Onu izlemek, söz, amel, ahlak, hal, gidiş ve inanç olarak Onun yolunu izlemekle olur. Sevgi iddiası bundan başka yürümez. Çünkü O sevgi kutbudur. Sevginin mazharıdır. Sevgi tılsımının yoludur. Onun yolundan nasip almayanlar, sevgiden de nasip almayanlardır. Kişi, Hz. Rasulullah (s.a.v) gerçek anlamda tabi olunca, içi, sırrı, kalbi ve nefsi onun içine, sırrına, kalbine ve nefsine uyunca, Hz. Rasulullah (s.a.v) sevgi mazharı olması hasebiyle, bu uygunluk sayesinde Rasulullah (s.a.v.) izlemenin Allah sevgisinden bir payının olması kaçınılmazdır. Kuşkusuz, bu pay izlemenin oranına göre belirginleşir. Allah, bu kimseye sevgisini yöneltir. Nebinin (s.a.v) ruhunun batınına bu sevginin nuru sirayet eder. Böylece kişi Allah tarafından sevilen, O’nu seven biri olur. Eğer Rasulullah (s.a.v.) tabi olmazsa içi içine muhalif olur. Dolayısıyla sevilmişlik vasfından uzaklaşır. Sevgi, olabilecek en hızlı surette onun kalbinden zail olur. Çünkü Allah onu sevmeyince, o da Allah’ı sevemez. “Ve günahlarınızı bağışlasın…” habibinin günahlarını bağışladığı gibi. Nitekim, şöyle buyurmuştur: “Böylece Allah senin geçmiş ve gelecek günahlarını bağışlasın.” (Fetih, 2) geçmiş günahı, zatı; gelecek günahı da sıfatıdır. Ona tabi olanların günahları da bu şekilde bağışlanır. Nitekim, yüce Allah bir kutsi hadiste “Kul, durmadan bana yakın olmaya çalışır…” buyurmuştur. “Allah son derece bağışlayıcıdır…” sıfatlarınızın ve zatlarınızın günahlarını bağışlar. “Ve esirgeyicidir…” size bir varlık ve Hakkani sıfatlar bağışlar ki öncekinden daha hayırlıdır.

186 • TEFSİRİ KEBİR / TE’VİLÂT

Sonra bu makamdan inzal buyuruyor. Çünkü kibriti ahmerden daha değerlidir ve onları sevgi makamından daha genel olan irade makamına davet ediyor ve buyuruyor ki: 32-De ki: Allah’a ve Resulüne itaat edin. Eğer yüz çevirirlerse bilsinler ki Allah kâfirleri sevmez. 33-Allah Adem’i, Nuh’u, İbrahim ailesi ile İmran ailesini seçip âlemlerden üstün kıldı. 34-Onlar birbirinden gelme bir nesildir. Allah işiten ve bilendir. “De ki: Allah’a ve Resulüne itaat edin.” Eğer sevmiyorsanız ve bu yüzden habibimi sevgi bağlamında takip edemiyorsanız, hiç olmazsa size emrettiğimi isteyen (mürit) itaatkârlar olun. Çünkü isteyen kimse (mürit) ‘nin emre uyması, emredileni yerine getirmesi zorunludur. “Eğer yüz çevirirlerse bilsinler ki Allah kâfirleri sevmez.” Eğer bundan da yüz çevirirlerse, bu kâfir oldukları, perdelenmiş münkirler oldukları anlamına gelir. Allah da kâfirleri sevmez. Çünkü itaati terk etmekle küfür meydana gelir, ama tabi olmayı terk etmekle değil. Çünkü tabiliği terk eden kimsenin emre uymak suretiyle muti olması mümkündür. Allah’a ve Resule itaat etmek, Allah’ın resulüne uymak demektir. Çünkü yüce Allah bir ayette şöyle buyurmuştur: “Kim Resule itaat ederse Allah’a itaat etmiş olur.” (Nisa, 80) “Allah Adem’i, Nuh’u…seçti…” Seçmek, sevgi ve dostluktan daha geneldir. Dolayısıyla seçilmişlik niteliği bütün Resulleri kapsar. Çünkü, onlar Allah’ın tercih edip seçkin kıldıklarıdır. Ama bu bağlamda mertebeleri farklılık arz eder. Nitekim, yüce Allah şöyle buyurmuştur: “O Resullerin bir kısmını diğerlerinden üstün kıldık.” (Bakara, 253) Nebilere bahşedilen mertebelerin en özeli sevgi (muhabbet) mertebesidir. Yüce Allah buna şöyle işaret etmiştir: “Bazılarını da derece derece yükseltmiştir…” (Bakara, 253) Bu yüzden Nebilerin en üstünü Allah’ın habibi Hz. Muhammed’dir (s.a.v). Bundan sonra dostluk (hillet) mertebesi gelir. Bu da Hz. İbrahim’in (a.s) sıfatıdır. Mertebelerin en geneli de seçkinliktir ve bu da Adem’in (a.s) sıfatıdır.

ÂL-İ İMRÂN SURESİ • 187

“Birbirlerinden gelme bir nesil olarak.” Din ve hakikâtte birbirlerinden gelme bir nesildir onlar. Çünkü biri maddi, biri de manevi olmak üzere iki veladet (doğum) vardır. Bir Nebi tevhid ve irfanda, dinin usulü bağlamında batınla ilintili hususlarda bir diğer Nebiye tabi olursa, onun evladı sayılır. Zamanımızdaki şeyhlerin evlatları gibi. Nitekim, şöyle denmiştir: Üç baba vardır: Biri seni dünyaya getiren baba, biri seni terbiye eden baba, biri de sana ilim öğreten baba. Maddi doğumda bedenin varlığı babasının nutfesinden annesinin rahminde meydana geldiği gibi gerçek doğumda kalbin varlığı da nefsin istidat rahminde şeyhin ve muallimin nefhasından doğar. Bu doğuma İsa (a.s) şöyle işaret etmiştir: “İki kere doğmayan kimse göklerin melekutuna yükselemez.” Bil ki, manevi doğumun çoğu üreme şeklindeki maddi doğumu izler. Bu yüzden nebiler zahiren de bir nesilden gelmişlerdir. Bir ağacın meyveleridirler. Çünkü İmran b. Yashur, Musa ve Harun’un babasıdır ve Lavi b.Yakub b. İshak b. İbrahim’in torunlarındandır. İsa’nın annesi Meryem’in babası İmran b. Masan ise Yehud b. Yakub’un torunlarındandır. Hz. Muhammed’in (s.a.v) İbrahim (a.s) oğlu İsmail’in (a.s) soyundan geldiği meşhurdur. Yine Hz. İbrahim (a.s) de Nuh’un (a.s) soyundan gelir. Bunun sebebi şudur: Varoluş vaktinde ruh, saf veya bulanık olmasına bağlı olarak mizacın mutedil oluşuna veya olmayışına uyum sağlar. Her mizacın kendine uygun ve kendine özgü bir ruhu vardır. Dolayısıyla feyiz, ruhların ezelde belirlenmiş yakınlık ve uzaklık ile ilgili sınıfları ve mertebeleri itibariyle uyumlu veya uyumsuz olmasına bağlı olarak ulaşır. Mizaçların farklılığı da ebediyen ruhlarla bütünleşmelerinden kaynaklanmaktadır. Tenasül yoluyla birbirlerinden türeyen bedenler, mizaç itibariyle çoğunlukla birbirlerine benzerler, ancak tevafuken gelişen arızi durumlar başka. Aynı şekilde bu bedenlerle bütünleşmiş ruhlar da mertebe bakımından birbirine yakın ve sıfat olarak da birbirleriyle uyumludurlar. Bu da Mehdi’nin (a.s) Hz. Muhammed’in (s.a.v) soyundan olduğuna ilişkin güçlü bir kanıttır.

188 • TEFSİRİ KEBİR / TE’VİLÂT

35-İmran’ın karısı şöyle demişti: Rabbim! Karnımdakini azatlı bir kul olarak sırf sana adadım. Adağımı kabul buyur. Muhakkak hakkıyla işiten ve bilen sensin. 36-Onu doğurunca, Allah, ne doğurduğunu bilip dururken: Rabbim! Ben onu kız doğurdum. Oysa erkek, kız gibi değildir. Ona Meryem adını verdim. Kovulmuş şeytana karşı onu ve soyunu senin korumanı diliyorum, dedi. 37-Rabbi Meryem’e hüsnü kabul gösterdi; onu güzel bir bitki gibi yetiştirdi. Zekeriyya’yı da onun bakımı ile görevlendirdi. Zekeriyya, onun yanına, mabede her girişinde orada bir rızık bulur ve Ey Meryem, bu sana nereden geliyor? der; o da: Bu, Allah tarafındandır. Allah, dilediğine sayısız rızık verir, derdi. “Allah işitendir…” İmran’ın karısı, “niyetiyle bilensin…” dediğinde ve “sen işitensin, bilensin.” sözüyle de bu niyetine şahitlik ettiğinde Allah onu işitiyordu. Bil ki, annenin aldığı gıdalar karnındaki çocuğun bedeninde etkili olduğu gibi niyeti ve nefsinin halleri de çocuk üzerinde etkili olur. Kimin besini helal ve temiz ise, nefsinin halleri nurani ise, niyetleri sadık ve hakkaniyete uygun ise çocuğu mümin bir sıddık, veli yahut nebi olarak doğar. Kimin aldığı gıda haram ise, nefsinin halleri zulmani ve habis ise, niyetleri fasit ve adi ise çocuğu fasık veya habis bir kâfir olarak doğar. Çünkü çocuğun oluşumunun ana maddesi olan nutfe bu gıdadan oluşur, bu nefisle yetişir, dolayısıyla nefse uyumlu olur. Bu yüzden Resulullah (s.a.v) “Çocuk babasının sırrıdır.” buyurmuştur. Meryem’in doğruluğu ve İsa’nın (a.s) Nebiyliği de Meryem’in babasının doğruluğunun bereketiyle gerçekleşmiştir. “Onun yanında hazır bir rızık bulur…” Bu cümlede geçen “rızık” kelimesiyle Allah tarafından ona feyiz olarak bahşedilen irfan, hakikât, ilim ve hikmet gibi ruhani rızkın kastedilmiş olması mümkündür. Çünkü bu rızıkları onun yanında /indinde (indiyet) olduğunun özellikle vurgulanması bunların ledünni rızıklar olduğuna delalet eder. 38-Orada Zekeriyya, Rabbine dua etti: “Rabbim! Bana tarafından hayırlı bir nesil bağışla. Şüphesiz sen duayı hakkıyla işitensin” dedi.

ÂL-İ İMRÂN SURESİ • 189

39-Zekeriyya mabede durmuş namaz kılarken melekler ona şöyle nida ettiler: “Allah sana, kendisi tarafından gelen bir kelimeyi tasdik edici, efendi, iffetli ve Salihlerden bir Nebiy olan Yahya’yı müjdeler.” 40-Zekeriyya: “Rabbim!” dedi,” bana ihtiyarlık gelip çattığına, üstelik karım da kısır olduğuna göre benim nasıl oğlum olabilir?” Allah şöyle buyurdu: “İşte böyledir; Allah dilediğini yapar.” 41-Zekeriyya: “Rabbim! Bana bir alamet göster” dedi. Allah buyurdu ki: “Senin için alamet, insanlara, üç gün, işaretten başka söz söylememendir. Ayrıca Rabbini çok an, sabah akşam tesbih et.” “Orada Zekeriyya…dua etti.” Zekeriyya yaşı ilerlemiş bir ihtiyardı. İnsanların önderi ve imamıydı. Rabbinden, yerine geçip insanları eğitecek, doğru yolu gösterecek gerçek bir evlat istedi. Nitekim “Kehf Suresi”nde buna işaret edilmiştir. Bunun üzerine yüce Allah, üç gün itikafa girmesini emrettikten ve o da bu emri yerine getirdikten sonra kudretiyle ona sulbünden Yahya’yı bahşetti. Bu ayeti, daha önce öğrenmiş olduğun üzere, kendi hallerine ve varlığının ayrıntılarına tatbik ederek tevil edebilirsin. Şöyle ki: cismani tabiat, diğer bir ifadeyle bedeni kuvvet, ruh İmran’ının karısıdır. Kuvveti içindeki mutmain nefsi Allah’a adadı. Hakk’ın emrine boyun eğme ve ona itaat etme sözünü verdi. Derken, nefsin dişisini (nefis kızını) doğurdu. Allah, tertemiz ve kutsal olan bu adağı kabul ettikten sonra onun yetiştirilmesi ve bakımı ile fikir Zekeriyya’sını görevlendirdi. Fikir Zekeriyya’sı beyin mihrabında onun yanına her girdiğinde onun yanında sezgisel anlamlardan bir rızık bulurdu. Bu rızıklar olanca safiyetleriyle ona açılmışlardı. Ancak, fikir bunları ayırt edemezdi. Burada fikir Zekeriyya’sı bu anlamların terkibi için dua etti. Allah’tan tabiat kirinden arınmış temiz bir oğul bahşetmesini istedi. Allah onun duasını işitti, yani kabul etti. O beyin mihrabında rabbine nurları indirmesi için yalvararak, kutsi âleme yönelmek suretiyle O’na yakınlaşma çabası içinde olarak bu anlamların terkibini yapmakla meşgul iken ruhani kuvvetler melekler ona seslendiler. “Allah sana…Yahya’yı müjdeler…” bilfiil aklı müjdeler. Kalp İsa’sını “tasdik edici…” dir, ona inanır. Kalp İsa’sı cisimler âleminden ve maddi unsurlardan doğma hallerinden beri olduğu için Allah’tan bir kelimedir.

190 • TEFSİRİ KEBİR / TE’VİLÂT

Bütün kuvvet türlerinin efendisidir. Nefsini cismani tabiatlarla beraber olmaktan, bedensel kuvvetlerin tabiatlarına karışmaktan alıkoymuştur. “bir Nebiy”dir. Hakk’ın emriyle külli marifet ve hakikâtlerden haber verir, güzel ahlakı öğretir, doğru tedbirler alır. O “Salihlerden”dir. Fiil olarak işlemeye elverişli olduğu ayrışma ve soyutlanmalar arasında, fikir Tur’unun son noktası olan büyüklüğe eriştikten ve henüz kutsi hakikâtleri ve külli marifetleri idrak etmenin nihayetine varmamışken Allah’ın huzuruna yakınlaştırılmışlardan olmasıdır. Fikrin tasarruf mahalli olan nefsani ruh tabiatı olan karısı soyut nur ile kısırdır. Bunun alameti, yani soyut nurun ve arınmış nefisten zuhurunun alameti, bedensel kuvvetlerin isteklerini ve ihtiyaçlarını elde etme, ihtiyaç fazlası lezzetlerinin ve şehevi arzularının tatmini hususunda üç gün boyunca onlarla konuşmaması, onlara karışmamasıdır. Her bir gün, ömrünün onar senelik dönemlerine tekabül eden tam bir akittir. Bu süre içinde sadece gizli işaretlerle onlara imada bulunabilir, onlara her birinin özel tesbihlerini yerine getirmelerini emredebilir. Ama maksatları hususunda onlara kesinlikle yaklaşamaz. Bu üç günde ki, temyiz yaşı olan ilk on seneden itibaren otuz senelik bir süreyi kapsar, beyin mihrabında Rabbini zikretmekle ve kendine özgü tesbihiyle daimi olarak meşgul olur. 42-Hani Melekler demişlerdi: Ey Meryem! Allah seni seçti; seni tertemiz yarattı ve seni bütün dünya kadınlarına tercih etti. 43-Ey Meryem! Rabbine ibadet et; secdeye kapan, O’nun huzurunda eğilenlerle beraber sen de eğil. 44Bunlar, bizim sana vahiy yoluyla bildirmekte olduğumuz gayb haberlerindendir. İçlerinden hangisi Meryem’i himayesine alacak diye kur’a çekmek üzere kalemlerini atarlarken sen onların yanında değildin; onlar çekişirken de yanlarında değildin. 45-Melekler demişlerdi ki: Ey Meryem! Allah sana kendisinden bir Kelime’yi müjdeliyor. Adı Meryem oğlu İsa’dır. Mesih’tir; dünyada da, ahirette de itibarlı ve Allah’ın kendisine yakın kıldıklarındandır. 46-O, Salihlerden olarak beşikte iken ve yetişkinlik halinde insanlara konuşacak.

ÂL-İ İMRÂN SURESİ • 191

Ruhani kuvvetler melekleri temiz ve arınmış nefis Meryem’ine şöyle dediler: “Allah seni seçti…” şehvetlerden arındırmak, aşağılık huylardan ve yerilmiş sıfatlardan temizlemek için. “Seni bütün dünya kadınlarına tercih etti.” Yerilmiş fiillerle ve alçak melekelerle çeşitlenmiş şehvani nefislere tercih etti. “Ey Meryem!…” itaat ve ibadet yükümlülüklerini yerine getirmek suretiyle Rabbine boyun eğ. “Secdeye kapan…” kırılma, zelil olma, muhtaçlık, acizlik ve bağışlanma dileme makamında secdeye kapan. “Eğil…” boyun eğme, içten ürperme makamında rükua eğilenlerle beraber sen de eğil. “Bunlar… gayb haberlerindendir…” Varlığının gaybinin hallerindendir ki “vahiy yoluyla bildirmekteyiz…” ey ruh nebisi!… “Sen onların yanında değildin…” Ruhani ve nefsani kuvvetlerin yanında değildin. Yani onların mertebesinde ve makamında bulunmuyordun. “İçlerinden hangisi Meryem’i himayesine alacak diye kur’a çekmek üzere kalemlerini atarlarken…” oklarıyla yarışırlarken, paylarını belirleme çabası içine girmişlerken, hangisi görüşü ve tabiatı doğrultusunda nefis Meryem’ini idare edecek, himaye edecek, onun reisi olacak, maslahatına uygun olduğunu düşündüğü şeyleri ona emredecek diye yarışırlarken sen onların yanında değildin. “Yanlarında değildin…” Ruhani ve nefsani kuvvetlerin çekişme mahalli olan südur makamında değildin. Yine onların çekişme makamı olan sadır/göğüs makamında da değildin “onlar çekişirken…” birbirleriyle mücadele ederken. Riyazet öncesi zuhur ederken ve kendi halinde ruhani kuvvetler melekleri riyazet sonra Hakk’ın tevfikiyle galip gelirken riyaset talebiyle birbirlerini çekip durdukları sırada sen onların yanında değildin. Nefis Meryem’ine dediler ki: “Allah sana…bir kelimeyi müjdeliyor…” bağışlanmış kalp kelimesini… “Kendisinden… adı …Mesih’tir.” çünkü nur ile meshedilmiştir. “Dünyada…itibarlıdır…” cüzi olguları idrak ettiği için. En soylu, en saf ve olabilecek en isabetli maişet maslahatını tedbir edebildiği için. Bu yüzden, zahiri kuvvetler insanları ve batıni kuvvetler cinleri ona itaat eder, emrini kabul eder, ihtişamına boyun eğip ona saygı gösterir. “Ahirette de itibarlıdır…” külli manaları, kutsi marifetleri idrak ettiği, ahireti ve Hakk’a hidayet etme işlerini tedbir ettiği için. Bu yüzden ona ruh seması melekutunu verir ve ona ikramda bulunuruz.

192 • TEFSİRİ KEBİR / TE’VİLÂT

O, Hakk’ın huzuruna yakınlaştırılmışlardan biridir. Hakk’ın tecellilerini ve mükaşefelerini kabul edecek kapasitededir. “…İnsanlara konuşacak…” beden beşiğinde iken…”Yetişkinlik halinde iken…” ruh yaşlısı Tur’una yakınlaşmış, nurunun beyazları üzerine galip gelmişken. “Salihlerden olarak…” marifet makamına erişmiş Salihlerden biri olarak… 47-Meryem: “Rabbim!” dedi, “bana bir erkek eli değmediği halde nasıl çocuğum olur?” Allah şöyle buyurdu:” İşte böyledir, Allah dilediğini yaratır. Bir işe hükmedince ona sadece “Ol!”der; o da oluverir.” 48-Allah ona yazmayı, hikmeti, Tevrat’ı, İncil’i öğretecek. 49-O, İsrailoğullarına bir Resul olacak ve onlara şöyle diyecek: Size Rabbinizden bir mucize getirdim: Size çamurdan bir kuş sureti yapar, ona üflerim ve Allah’ın izni ile körü ve alacalıyı iyileştirir, ölüleri diriltirim. Ayrıca evlerinizde ne yeyip ne biriktirdiğinizi size haber veririm. Eğer inanan kimseler iseniz, bunda sizin için bir ibret vardır. 50-Benden önce gelen Tevrat’ı doğrulayıcı olarak ve size haram kılınan bazı şeyleri de helal kılmam için gönderildim. Size Rabbinizden bir mucize getirdim. O halde, Allah’tan korkun, bana da itaat edin. 51-Allah, benim de Rabbim, sizin de Rabbinizdir. Öyle ise O’na kulluk edin. İşte bu doğru yoldur. “Rabbim! dedi…nasıl çocuğum olur?” Nefis, kendisine bir beşer eli değmemişken, yani bir şeyhin terbiyesinden geçmemişken, beşeri bir muallim tarafından eğitilmemişken-bakire olmasının anlamı budurhamile kalıp çocuk doğuracak olmasına hayret ediyor. “Allah şöyle buyurdu: İşte böyledir, Allah dilediğini yaratır.” Cezb ve keşif ile dilediğini seçer, terbiye ve talim olmaksızın ona kalp makamını bahşeder. Nitekim (Allah tarafından) sevilenlerin ve bazı (Allah’ı) sevenlerin durumu böyledir. Rabbani öğretimle ona akli ilimler kitabını ve Tevrat ve İncil’den oluşan ilahi kitapların içerdiği şeriat hükümlerini ve marifetleri, diğer bir ifadeyle zahiri ve batıni marifetleri öğretir. “Bir Resul olacak…” Ruh Yakub’unun torunlarından ruhani istidat sahiplerinden olacak.

ÂL-İ İMRÂN SURESİ • 193

“Size Rabbinizden bir mucize getirdim” Bu mucize, O’nun tarafından size Resul olarak gönderildiğime delalet eder. “Size…yaparım” terbiye ve tezkiye ile, ameli hikmet ile istidatlı ve nakıs nefisler çamurundan, iştiyakın şiddetiyle kutsi canibe doğru uçan kuşlar yaratırım. “Ona üflerim…” ilahi ilim üflemesinden ve hakiki hayat nefesinden. Sohbet ve terbiyenin tesiriyle üflerim. “Kuş oluverir.” İştiyak ve himmet kanatlarıyla Hakk’ın tarafına uçan canlı bir nefis olur. “Körü… iyileştiririm.” Hakk’ın nurundan perdelenmiş, basiret gözü hiç açılmamış, Hakk’ın yüzünün güneşini ve nuru hiç görmemiş, hidayet nuru sürmesiyle Hak ehlini tanımamış körü iyileştiririm. “alacalıyı… iyileştiririm…” rezillik, fasit inançlar ve dünya sevgisi hastalıklarıyla, şehevi arzular kirleriyle nefsi ayıplı kimseyi de nefisler tıbbıyla ilişleştiririm. “…Diriltirim…” cehalet ölülerini ilim hayatıyla. “Allah’ın izniyle… yediklerinizi… size haber veririm.” şehevi arzular ve lezzetleri tatmin etmek bağlamında yediklerinizi size bildiririm. “Evlerinizde… biriktirdiğinizi…” Gaybınızın evlerinde biriktirdiğiniz arzu ve niyetlerinizi bilirim. “Eğer inanan kimseler iseniz, bunda sizin için bir ibret vardır. Benden önce gelen Tevrat’ı doğrulayıcı olarak…” Yani zahir ilimler Tevrat’ını doğrulayıcı olarak. “Ve size haram kılınan bazı şeyleri de helal kılmam için gönderildim.” Batın nurlarından size haram kılınan bazı şeyleri helal kılmam için Resul olarak size gönderildim. “Size… bir mucize getirdim…” bir delil “Rabbinizden…” Bu delil tevhiddir. Bu hususta hiçbir nebi bana muhalefet etmez. “O halde Allah’tan korkun….” buna muhalefet etme hususunda Allah’tan korkun. Çünkü ben Hak üzereyim. “Bana itaat edin.” sizi tevhide çağırdığımda çağrıma olumlu karşılık verin. 52-İsa, onlardaki inkârcılığı sezince: “Allah yolunda bana yardımcı olacaklar kimlerdir?” dedi. Havariler: “Biz, Allah yolunun yardımcılarıyız; Allah’a inandık, şahit ol ki bizler müslümanlarız” cevabını verdiler. 53- “Rabbimiz! İndirdiğine inandık ve Rasule uyduk. Şimdi bizi şahitlerden yaz” dediler. 54-Tuzak kurdular; Allah da onların tuzaklarını bozdu. Allah, tuzak kuranların hayırlısıdır.

194 • TEFSİRİ KEBİR / TE’VİLÂT

55-Allah buyurmuştu ki: Ey İsa! Seni vefat ettireceğim, seni nezdime yükselteceğim, seni inkâr edenlerden arındıracağım ve sana uyanları kıyamete kadar kâfirlerden üstün kılacağım. Sonra dönüşünüz bana olacak. İşte o zaman ayrılığa düştüğünüz şeyler hakkında aranızda ben hükmedeceğim. “İsa… sezince…” Kalp İsa’sı, nefsani kuvvetlerden “inkârcılığı…” perdelenmişliği, inkârı ve muhalefeti sezince “Allah yolunda bana yardımcı olacaklar kimlerdir? dedi.” Yani, ruhani kuvvetlerden, Allah’a yöneliş hususunda, inkârcılara karşı yardımlarını gerektirdi. “Havariler…cevap verdiler…” sözü edilen ruhanilerden safveti ve halis yardımcıları dediler: “Biz, Allah yolunun yardımcılarıyız. Allah’a inandık.” Delille ve ruh nuruyla nurlanma ile. “Şahit ol ki bizler Müslümanlarız.” kabul eden, boyun eğenleriz. “Rabbimiz! İndirdiğine inandık.” Tevhid ilmi ve nur feyzi olarak indirdiğine iman ettik. “Ve Resule uyduk. Şimdi bizi şahitlerden yaz.” Senin huzurunda olan, emrini gözetleyenlerden yaz veya senin birliğine şahitlik edenlerden yaz. “Tuzak kurdular…” vehimler ve hayaller, çeşitli iğfal ve aldatma yöntemleriyle kalbi yoldan çıkarmak ve helak etmek için tuzak kurdular. “Allah da onların tuzaklarını bozdu…” akli delilleri ve kesin burhanları onların hayallerine ve kuşku uyandırma amaçlı girişimlerine galip getirmek, kalp İsa’sını ruh semasına yükseltmek ve tuzaklarına düşsünler diye ona dair şüpheleri nefsin içine atmak suretiyle onların tuzaklarını başlarına geçirdi. “Allah, tuzak kuranların hayırlısıdır.” tuzağı galip geldiğinde. İsa’ya şöyle dedi: “Seni vefat ettireceğim.” Onların arasından alıp katıma kabzedeceğim. “Seni nezdime yükselteceğim.” Civarıma, ruh semasına yükselteceğim. “Seni arındıracağım…” kâfirlerin yanında olmanın kirinden temizleyeceğim “inkâr edenlerden…” Habis kuvvetlerden, tuzaklarından ve onlarla beraber olma pisliğinden arındıracağım. “Sana uyanları… kılacağım.” ruhani kuvvetlerden sana tabi olanları “kâfirlerden…” nefsani kuvvetlerden kıyamet gününe, vahdet makamına varılıncaya kadar üstün kılacağım. Sonra o gün “dönüşünüz bana olacak. İşte o zaman ayrılığa düştüğünüz şeyler hakkında aranızda ben hükmedeceğim.” Vahdetten önce, kuvvetler

ÂL-İ İMRÂN SURESİ • 195

arasında cereyan eden çekişme ve itişme hakkındaki hükmü ben vereceğim. Her bir kuvveti orada ait olduğu yere koyacağım. Katımda layık olduğu karşılığı vereceğim. Böylece ihtilaf ve çekişme ortadan kalkar. 56-İnkâr edenler var ya, onları dünya ve ahirette şiddetli bir azaba çarptıracağım; onların hiç yardımcıları da olmayacaktır. 57-İman edip iyi davranışlarda bulunanlara gelince, Allah onların mükâfatlarını eksiksiz verecektir. Allah zalimleri sevmez. 58-Bu söylenenleri biz sana ayetlerden ve hikmet dolu Kur’an’dan okuyoruz. “İnkâr edenler var ya onları …şiddetli bir azaba çarptıracağım.” Onları kalp makamından mahrum bırakmak ve amellerinin halleriyle perdelemek şeklinde şiddetli bir azaba uğratacağım. “İman edenlere… gelince…” ruhanilerden iman edip, tezkiye, bezenme ve arınıp saflaşma gibi nefse karşı kalbe yardım etmek ve kalbin Hakk’a yönelişini izlemek şeklinde Salih ameller işleyenlere gelince, onların kutsi nurlardan oluşan ecirlerini eksiksiz veririz ve ruhi parıldayışlarla onları aydınlatırız. Allah, haklarla ilgili ecirleri eksiltenleri sevmez. Bu ayeti nefse uyarlamaksızın tevil edersek şöyle deriz: Onlar, İsa’yı (a.s) hainlikle öldürecek birini göndermek suretiyle bir tuzak hazırladılar. Onlara bedeni bir suret göründü ki Allah’ın ruhu İsa’nın (a.s) mazharıydı. Bu suret İsa’nın hakikâtine benziyordu. Onun İsa olduğunu sandılar, öldürüp çarmıha gerdiler. Yüce Allah da İsa’yı dördüncü semaya kaldırdı. Çünkü İsa (a.s) Allah’ın ruhuydu ve güneşin ruhaniyetinin bir feyziydi. Ama onlar cehaletleri yüzünden Allah’ın ruhunu öldürmenin mümkün olmadığını bilemediler. Göğe yükseltilmeden durumunun kesin olduğuna kani olunca ashabına şöyle dedi: “Sizin ve benim semavi babama gidiyorum” Pislik âleminden temizlenip, suretler bahşeden, ruhları ve kemalatı gönderen, nefha ve ruh ile insanları eğiten tertemiz kutsi âleme kavuşuyorum. Onun feyzinden size yardım edeceğim. O bunları söylediği sırada davetini kimse kabul etmiyor, peşinden giden olmuyordu. Havarilere, kendisinden sonra dünyanın çeşitli ülkelerine dağılmalarını ve Hakk’a davet etmelerini emretti.

196 • TEFSİRİ KEBİR / TE’VİLÂT

Havariler dediler ki: Sen aramızda değilken bu nasıl olacak? Sen aramızda iken bile kimse bizim davetimize icabet etmiyor?! Dedi ki: Size yardım edeceğimin alameti, benden sonra halkın sizin davetinizi kabul etmesidir.” İsa (a.s) göğe yükseltilince, ashabı kimi davet ettiyse icabet etti. Halk arasında büyük bir kabule mazhar oldular. Sözleri yüceldi. Dinleri yeryüzünün dört bir yanına yayıldı. İsa’nın (a.s), Hz. Muhammed’in (s.a.v) yükseltildiği ve sidretu’l münteha olarak ifade edilen, diğer bir ifadeyle kemalde son nokta sayılan makam olan yedinci semaya ulaşmadığı ve de muhabbet derecesine nail olmadığı için, bu dereceye nail olmak üzere bir kez daha cismani surette inmesi ve Muhammedi dine tabi olması kaçınılmazdır. Olayların hakikâtini Allah herkesten daha iyi bilir. 59-Allah nezdinde İsa’nın durumu, Adem’in durumu gibidir. Allah topraktan yarattı. Sonra ona “Ol!” dedi ve oluverdi. 60-Gerçek, Rabbinden gelendir. Öyle ise şüphecilerden olma. “İsa’nın durumu…” İsa’nın Allah katındaki sıfatı, yani kudret aracılığıyla babasız var edilmesi, Adem’in anasız ve babasız var edilmesine benzer. Bil ki, ilahi kudretin akıl almaz, hayret verici eserleri bitmez tükenmezdir. Bu hususta kıyasa da yer yoktur. Kaldı ki insanın anasız ve babasız oluşmasına ilişkin hikmet âleminde birçok benzer vardır. Çünkü eksik ve yaratılışta garip birçok hayvan vardır ki, bir anda oluverir, sonra tenasül ve doğum yoluyla üremeye devam eder. Aynı şekilde insanın da herhangi bir devirde var edilmesi, ardından tenasül ve doğumla üremeye devam etmesi, aynı şekilde babasız doğması mümkündür. Çünkü, erkeğin menisi kadının menisinden çok daha sıcaktır. Tıpkı mayanın peynirin oluşumu üzerindeki akdedici etkisi gibi güçlü bir mayalama, akdetme özelliğine sahiptir. Kadının menisi ise, tıpkı sütte olduğu gibi güçlü bir mayalanma özelliğine sahiptir. Bu iki meni karıştığı zaman mayalama ve mayalanma gerçekleşir. Cenin oluşur. Öte yandan erkeklik mizacına uygun güçlü bir dişilik mizacı olabilir. Nitekim, birçok kadında erkeklik özelliğine uygun karakter görmek mümkündür.

ÂL-İ İMRÂN SURESİ • 197

Dolayısıyla bu özellikte bir kadının sağ böbreğinden ciğerin yakınında olduğu için erkek menisi düzeyinde bir meni üreyebilir, özellikle ciğerinin mizacı sağlam ve güçlü olan kadınlarda. Böyle bir kadının sol böbreğinden ise kadın menisi özelliğinde meni üreyebilir. Böyle bir kadın, ruhu kutsal ruh veya başka bir melekle bütünleştiği ve hayali bu yönde devreye soktuğu için uykuda veya uyanıkken erkeklik özelliği baskın gelmesinden dolayı ihtilam olursa-nitekim “o kendisine tastamam bir insan şeklinde göründü.” (Meryem, 17) buyrulmuştur-, iki meni iki taraftan rahme akar. Sağ taraftan akan menide mayalama gücü daha yüksek, sol taraftan akan menide ise mayalanma gücü daha yüksek olur. Böylece cenin oluşur ve ona ruh üflenir. “Ol, dedi ve oluverdi.” Burada ruh üflenmesine ve emir âlemine mensup olmasına işaret ediliyor. Yani bedenin yaratılması gibi varoluşunun öncesinde madde ve müddet söz konusu değildir. Dolayısıyla, Adem ve İsa arasında zikredildiği gibi olağanüstülükteki ortaklıkları nedeniyle uyum ve benzerlik vardır.Yine ikisinin de bedeninin öncesinde madde ve müddet olacak şekilde unsurlar toprağından yaratılmış olması bakımından aralarında uyum ve benzerlik vardır. İkisinin de ruhu, öncesinde madde ve müddet olmayacak şekilde emir âleminden var edilmiştir. 61-Sana bu ilim geldikten sonra seninle bu konuda çekişenlere de ki: “Geliniz, sizler ve bizler de dahil olmak üzere,siz kendi çocuklarınızı biz de kendi çocuklarımızı, siz kendi kadınlarınızı, biz de kendi kadınlarımızı çağıralım, sonra da dua edelim de Allah’tan yalancıların üzerine lanet dileyelim.” 62-Şüphesiz bu, doğru haberlerdir. Allah’tan başka ilah yoktur. Muhakkak ki Allah, evet O, mutlak güç ve hikmet sahibidir. 63-Eğer yine yüz çevirirlerse, şüphesiz Allah, bozguncuları hakkıyla bilendir. “Seninle bu konuda çekişenler…” İsa hakkında seninle tartışanlar… Hiç kuşkusuz Nebilerin lanet okumalarının büyük bir etkisi vardır. Çünkü Nebiler, Ruhu’l Kudüs ile temas halindedirler ve Allah onları Ruhu’l Kudüs ile desteklemektedir. Ruhu’l Kudüs, Allah’ın izniyle unsurlar âlemi üzerinde müessirdir. Bizim bedenimizin kendisine varit olan öfke, hüzün,

198 • TEFSİRİ KEBİR / TE’VİLÂT

maşukun halleri üzerinde düşünmek gibi irade ve azimet meydana geldiğinde oluşan organik hareketlenmeler şeklinde ruhumuzdan etkilenmesi gibi, unsurlar âlemi de Ruhu’l Kudüs’ten etkilenir, infial gösterir. Beşeri nefislerin Ruhu’l Kudüs’ten etkilenmesi de bizim duyularımızın ve sair kuvvetlerimizin ruhlarımızdan etkilenmesine benzer. Kutsi nefis, insan nefsiyle veya bazı semavi cisimler ve melekuti nefislerle temasa geçtiği zaman tesiri âlemde kendini gösterir, özellikle bütünleşme mahiyetli yöneliş esnasında temas kurduğu şey üzerinde kendini gösterir. Böylece unsurların cisimleri ve eksik insani nefisler istediği oranda ondan etkilenirler. Hıristiyanların Hz. Rasulullah (s.a.v)ın nefsinden nasıl etkilendiklerini, korkuya kapıldıklarını, lanetleşmekten kaçınıp uzlaşma istediklerini ve sonunda cizye vermeyi kabul ettiklerini görmüyor musunuz?! “Allah’tan başka ilah yoktur…” Yani İsa’nın ilahlıkla bir ilgisi yoktur. Sırf zatı mücerrettir diye ibadet edilmeye layık olmaz. Çünkü melekut ve ceberut âleminin tümü mücerrettir. 64-De ki: Ey Ehl-i Kitap! Sizinle bizim aramızda müşterek olan bir söze geliniz: Allah’tan başkasına tapmayalım; O’na hiçbir şeyi eş tutmayalım ve Allah’ı bırakıp da kimimiz kimimizi ilahlaştırmasın. Eğer onlar yine yüz çevirirlerse, işte o zaman: “Şahit olun ki biz Müslümanlarız!” deyiniz. 65-Ey Ehl-i Kitap! İbrahim hakkında niçin çekişirsiniz? Halbuki Tevrat ve İncil, kesinlikle ondan sonra indirildi. Siz hiç düşünmez misiniz? 66-İşte siz böyle kimselersiniz! Hadi hakkında bilgi sahibi olduğunuz konuda tartıştınız; fakat bilgi sahibi olmadığınız konuda niçin tartışıyorsunuz! Oysa ki Allah, her şeyi bilir, siz ise bilmezsiniz. 67-İbrahim, ne Yahudi, ne de Hıristiyan idi; fakat o, Allah’ı bir tanıyan dosdoğru bir Müslüman idi; müşriklerden de değildi. 68-İnsanların İbrahim’e en yakın olanı, ona uyanlar, şu Nebiy ve iman edenlerdir. Allah müminlerin dostudur. 69-Ehl-i Kitaptan bir kısmı istediler ki, ne yapıp edip sizi saptırabilsinler. Oysa onlar sadece kendilerini saptırırlar da farkına bile varmazlar.

ÂL-İ İMRÂN SURESİ • 199

70-Ey Ehl-i Kitap! Görüp bildiğiniz halde niçin Allah’ın ayetlerini inkâr edersiniz? 71-Ey Ehl-i Kitap! Neden doğruyu eğriye karıştırıyor ve bile bile gerçeği gizliyorsunuz? 72-Ehl-i Kitaptan bir grup şöyle dedi: Müminlere indirilmiş olana sabahleyin inanıp akşamleyin inkâr edin. Belki onlar dönerler. 73-Sizin dininize uyanlardan başka hiçbir kimseye inanmayın. De ki: Doğru yol ancak Allah’ın yoludur. Yine onlar şöyle dediler: Size verilenin benzerinin başka herhangi bir kimseye verildiğine, yahut Rabbinizin huzurunda onların size karşı deliller getireceklerine de inanmayın. De ki: Lütuf ve ihsan Allah’ın elindedir. Onu dilediğine verir. Allah’ın rahmeti geniştir ve O her şeyi hakkıyla bilir. 74-Rahmetini dilediğine ayırır. Allah üstün lütuf sahibidir. 75-Ehl-i Kitaptan öylesi vardır ki, ona yüklerle mal emanet bıraksan, onu sana noksansız iade eder. Fakat onlardan öylesi de vardır ki, ona bir dinar emanet bıraksan, tepesine dikilip durmazsan onu sana iade etmez. Bu da onların, “ümmilere karşı yaptıklarımızdan dolayı bize vebal yoktur” demelerindendir. Allah adına bile bile yalan söylüyorlar. 76-Hayır! Her kim sözünü yerine getirir ve kötülükten sakınırsa, bilsin ki Allah sakınanları sever. 77-Allah’a karşı verdikleri sözü ve yeminlerini az bir bedelle değiştirenlere gelince, işte bunların ahirette bir payı yoktur. Kıyamet günü Allah onlarla konuşmayacak, onlara bakmayacak ve onları temize çıkarmayacaktır. Onlar için acı bir azap vardır. 78-Ehl-i Kitaptan bir grup, okuduklarını kitaptan sanasınız diye kitabı okurken dillerini eğip bükerler. Halbuki okudukları Kitaptan değildir. Söyledikleri Allah katından olmadığı halde: Bu Allah katındandır, derler. Onlar bile bile Allah’a iftira ediyorlar. 79-Hiçbir insanın, Allah’ın kendisine kitab, hikmet ve Nübüvvet vermesinden sonra insanlara: “Allah’ı bırakıp bana kul olun!” demesi mümkün değildir. Bilakis: “Okumakta ve öğretmekte olduğunuz Kitab uyarınca Rabbe halis kullar olun” (der.)

200 • TEFSİRİ KEBİR / TE’VİLÂT

80-Ve size: Melekleri ve Nebiyleri ilahlar edinin, diye de emretmez. Siz Müslüman olduktan sonra hiç size kâfirliği emreder mi? “Sizinle bizim aramızda müşterek olan…” Yani hiçbir Nebi ve Kitab arasında kesinlikle tevhidle ilgili ihtilaf olmaz. “Hiçbir insan, Allah’ın kendisine…vermesinden sonra…” Nübüvvet beklentisi ancak velayet ve tevhidle fena bulma mertebesinden sonra söz konusu olabilir. Hiçbir insan, Allah onun beşeriyetini nefsinden uzaklaştırıp yok ettikten, fenaya erdirmek suretiyle sildikten, sevap olarak ona ilahi kitap ve hikmete elverişli gerçek nurani bir varlık bahşettikten sonra insanları kendine tapmaya çağıramaz. Çünkü insanları nefsine çağıran nefisle perdelenmiştir. Firavun ve benzerleri gibi. Bunlar tevhidi bilirlerdi, ama onu hal ve zevk olarak elde etmemişlerdi, ayn mertebesine ulaşmamışlardı. Çünkü nefisleri bakiydi ve fena bulmanın tadına varmamışlardı. Bu yüzden nefisleriyle perdelendiler. Dolayısıyla insanları nefislerine çağırdılar. Bunlar Resulullah’ın (s.a.v) kendileri hakkında “İnsanların en kötüsü kıyamet koptuğu sırada sağ olan kimsedir.” buyurduğu kişilerdir. Nübüvvet mertebesine ermiş biri bunu söylemez, ama “Rabbe halis kullar olun…” Rabbe mensup olun, der. Çünkü rububiyet onları bürümüş, beşeriyetleri bastırılmış olur. Onlar âlimlerdir, ilimleriyle amel edenlerdir, bildiklerini başkalarına öğretenlerdir ve Allah’ın kitaplarını okuyanlardır. Yani ilim ve amele razı olan abidler, kullar olun, ibadete devam edin. Böylece nurun zulmete galip gelmesi ile rabbe halis kullar olursunuz. Bir nebi size muayyen bir tapma suretini ve kayıtlanma şeklini emretmez. Çünkü bu perde ve küfürdür. Siz varlığınızı Allah’a teslim ettikten sonra hiçbir nebiy size perdelenmeyi emretmez. 81-Hani Allah, Nebiylerden: “Ben size Kitab ve hikmet verdikten sonra nezdinizdekileri tasdik eden bir Resul geldiğinde ona mutlaka inanıp yardım edeceksiniz” diye söz almış, “kabul ettiniz ve ahdimi yüklendiniz mi?” dediğinde “Kabul ettik” cevabını vermişler, bunun üzerine Allah: O halde şahit olun; ben de sizinle birlikte şahitlik edenlerdenim, buyurmuştu.

ÂL-İ İMRÂN SURESİ • 201

“Hani Allah, nebiylerden…söz almıştı…” Nebiyler arasında ezeli bir tanışma vardır. Çünkü nebiyler ilk safta yer alırlar ve Allah’ı bilen ariflerdir. Her arif de diğer ariflerin makamını bilir. Allah’ın tevhid üzere onlardan söz alması da daha önce söylendiği gibi bütün Ademoğullarını içine alan genel bir sözdür. Nebiylerin ahdi ise onlara ve tabi oluş itibariyle onları bilen ariflere özgüdür. Allah, nebiylerden iki ahit almıştır. Biri “Rabbin Ademoğullarından….şahit tuttu.” (Araf, 172) ayetinde işaret edilen genel ahittir. Öbürü ise “Hani biz nebiylerden söz almıştık; senden, Nuh’tan, İbrahim’den, Musa’dan ve Meryem oğlu İsa’dan da. Biz onlardan pek sağlam bir söz aldık.” (Ahzab, 7) ayetinde işaret edilen Nebiylere özgü ahittir. Bu ahit, nebilerin aralarında bilişip tanışmaları, dini ikame etmeleri, dinde tefrikaya gitmemeleri ve birbirlerini tasdik etmeleri esasına göre alınmıştır. Bu ahit gereği Nebiler halkı tevhide davet eder, kulluğu da sırf Allah’a sunmayı emrederler. Nebiye itaat etmeyi, birbirlerini, birbirlerinin hususiyetlerini ümmetlerine tanıtmalarını öngören bir ahittir. Çünkü Allah’ı tafsilatlar suretinde, sıfat perdeleri gerisinde ve mazharların çokluğunda bilip tanımak, onu cem aynında bilip tanımaktan daha ince ve daha gizlidir. Onlar tabu oluş hakkıyla rızıklanmışlardır ve bununla birlikte sıfat tecellileri hükümlerini de bilirler. Yani başkalarına değil, sırf kendilerine özgü şeriatları da bilirler. 82-Artık bundan sonra her kim dönerse işte onlar yoldan çıkmışların ta kendileridir. 83-Göklerde ve yerdekiler, ister istemez O’na teslim olduğu halde onlar, Allah’ın dininden başkasını mı arıyorlar? Halbuki O’na döndürüleceklerdir. 84-De ki: Biz, Allah’a, bize indirilene, İbrahim, İsmail, İshak, Yakub ve Yakub oğullarına indirilenlere, Musa, İsa ve Nebiylere Rableri tarafından verilenlere iman ettik. Onları birbirinden ayırt etmeyiz. Biz ancak O’na teslim oluruz. “Artık, bundan sonra her kim dönerse…” Allah’ın nebilerle yaptığı sözleşmeyi bildikten ve nebiler, Allah’a verdikleri sözü kendisine tebliğ ettikten sonra dönerse. “İşte onlar…” Allah’ın dininin dışına çıkmışlardır. Gerçekte Allah’ın dininde başka uyulan başka bir din yoktur, gerisi

202 • TEFSİRİ KEBİR / TE’VİLÂT

vehimden ibarettir. “Allah’ın dininden başkasını mı arıyorlar?” Halbuki göklerde ve yerde olan her şey “isteyerek…” İnsan ve şeytan dışında, Allah’ın dinine uyar. Veya insan ve şeytan gibi “istemeyerek…” Allah’ın dinine uyar. Çünkü küfür insan ve şeytan ışında hiçbir varlığı kapsamaz. Dolayısıyla tüm varlıklar, Allah tarafından kendilerine emredileni yerine getirirler, itaat ederler. İnsan ise, iradesiyle perdelendiği, Allah’a verdiği sözü unuttuğu, nefsani zulmetle münasebeti olduğundan şeytanın çağrısını kabul ettiği için ancak istemeyerek kabul eder, boyun eğer. Allah’ın koruduğu ve seçtiği kimseler hariç. Şeytan ise “ben ondan daha üstünüm.” (Araf, 12) ayetinde işaret edilen kendini beğenmişliği ve benliğiyle perdelendiği, yüz çevirdiği ve büyüklük tasladığı için kâfir olmuştur. Bununla beraber, günahkarlığını bilir ve istemeyerek inanır. Bundan da anlaşılıyor ki, onun kâfirliği Allah’ın iradesiyle olmuştur. Bu da imanın kendisidir. Nitekim, yüce Allah şöyle buyurmuştur: “Tıpkı Şeytanın durumu gibidir. Çünkü Şeytan insana: İnkâr et, der. İnsan inkâr edince de: Ben senden uzağım, çünkü ben âlemlerin Rabbi olan Allah’tan korkarım, der.” (Haşr, 12) Bir diğer ayette de şöyle buyrulmuştur: “Hani şeytan onlara yaptıklarını güzel gösterdi de: Bu gün insanlardan size galip gelecek kimse yoktur, şüphesiz ben de sizin yardımcınızım, dedi. Fakat iki ordu birbirini görünce ardına döndü ve: Ben sizden uzağım, ben sizin görmediklerinizi görüyorum, Ben Allah’tan korkuyorum; Allah’ın azabı şiddetlidir, dedi.” (Enfal, 48) Bir başka yerde de şöyle buyruluyor: “İş bitirilince, şeytan diyecek ki: Şüphesiz Allah size gerçek olanı vaat etti, ben de size vaat ettim ama, size yalancı çıktım. Zaten, benim size karşı bir gücüm yoktu. Ben, sadece sizi çağırdım, siz de benim davetime hemen koştunuz. O halde beni yermeyin, kendinizi yerin. Ne ben sizi kurtarabilirim, ne de siz beni kurtarabilirsiniz! Kuşkusuz daha önce ben, beni ortak koşmanızı reddettim.” (İbrahim, 22) Bu ayetler Şeytanın iman ettiğine delalet etmektedir; ancak imanın işe yaramadığı bir sırada iman etmektedir. “Halbuki O’na döndürüleceklerdir.” sonunda her şey O’na dönecektir. Allah’ın dininden başka din kalmayacaktır. Bilakis, herkes ve her şey bu dönüş esnasında O’nun dinine uymaktadır. Aslında, farkında olurlarsa her şey ve herkes Hak dine uymaktadır, ister istemez. Hakk’ın dışında hiçbir din meşru değildir.

ÂL-İ İMRÂN SURESİ • 203

85-Kim, İslam’dan başka bir din ararsa, bilsin ki kendisinden asla kabul edilmeyecek ve o, ahirette ziyan edenlerden olacaktır. 86-İman etmelerinden, Resulün hak olduğuna şehadet getirmelerinden ve kendilerine apaçık deliller gelmesinden sonra inkârcılığa sapan bir kavme Allah nasıl hidayet nasip eder? Allah zalimler topluluğunu doğru yola iletmez. 87-İşte onların cezası, Allah’ın, meleklerin ve bütün insanlığın lanetine uğramalarıdır. 88-Bu lanete ebedi gömülüp gidecekler. Onların azapları hafifletilmez; yüzlerine de bakılmaz. 89-Ancak, bundan tevbe edip yola gelenler başka. Çünkü Allah çok bağışlayıcı ve merhametlidir. 90-İnandıktan sonra kâfirliğe sapıp sonra inkârcılıkta daha da ileri gidenlerin tevbeleri asla kabul edilmeyecektir. Ve işte onlar, sapıkların ta kendisidirler. “Kim İslam’dan başka bir din ararsa…” Burada İslam’dan maksat, Allah’ın dini olan tevhiddir. Buna şu ayette işaret edilmiştir: “Ben kendimi (yüzümü) Allah’a teslim ettim.” (Al-i İmran, 20) Bundan önceki ve sonraki ayette de zikredilmiştir ve bütün dinleri kapsar şekilde vasfedilmiştir. Bundan dolayı Allah’ın dini olan tevhide eksiksiz ve gönüllü olarak bağlanmak gerekmektedir. Nitekim, bundan önceki ayetin son kısmında gönüllü boyun eğişe şöyle işaret edilmiştir: “Biz ancak O’na teslim oluruz.” İslam’dan başka din arayan kimsenin dini kabul edilmez. Çünkü arada perde olmasından dolayı bu dinin Hakk’a ulaşması mümkün değildir. “Ve o, ahirette ziyan edenlerden olacaktır…” Hakk’ı verip nefislerini ve Hak’tan perdelenmelerini gerektiren şeyleri satın almalarından dolayı hüsrana uğrayacaklardır. “…Sapan bir kavme Allah nasıl hidayet nasip eder?….” Bu ayette, Allah’ın, başta istidat nuruyla imana ilettiği, ardından iman nuruyla Resulün hak oluşunu bizzat gözlemlemelerini sağladığı, böylece hiçbir şüpheye yer kalmayacak şekilde yakine ulaştırdığı, sonra apaçık belgeler niteliğindeki akli delillerle pekiştirdiği, buna rağmen sapan kimseleri hidayete erdirmeyeceği vurgulanıyor.

204 • TEFSİRİ KEBİR / TE’VİLÂT

Bu şahitlerin, belgelerin tümünden sonra nefisleri inat ve dik başlılıkla zahir oldu, kalplerinin ve akıllarının nurunu ve ruhlarını perdeledi. Halbuki, bu üçü Hak ile Hakk’a şahitlik etmektedirler. Bütün bunların nedeni zulümlerinin koyuluğu, nefs-i emmarelerinin üzerlerindeki hakimiyetinin güçlülüğüdür. Nefsi emmarenin galibiyeti ise zulmün en son noktasıdır. Nitekim, yüce Allah şöyle buyurmuştur: “Allah zalimler topluluğunu doğru yola iletmez.” (Al-i İmran, 86) Bunun nedeni zalimlerin perdelerinin kalınlığı, Hak’tan ve nuru kabullenmekten uzaklıklarının derinliğidir. Bunlar iki kısımdır: Bir kısmında nefs-i emmarenin kalplerini hakimiyetleri altına alması durumu kökleşmiş ve kalıcılaşmıştır. Bunlar, sapıklık ve Hakk’ı verip karşılığında azgınlığı alma hususunda en son noktaya varmışlardır. Uzaklık ve inatta iyice ileri gitmişlerdir. Artık, bu durum onlar için ortadan kalkması mümkün olmayan bir meleke haline gelmiştir. Bir kısmında ise uzaklık kökleşmemiş, kalpleri üzerinde kalıcı bir din haline gelmemiştir. Nefisleri perdesinin gerisinde istidat nurlarından bir koku kalmıştır. Bunları Allah’tan bir rahmetin ve tevfikin kavraması umulur. O zaman belki pişman olurlar, akıl melekesinin hükmüyle yeniden dirilirler. “İman etmelerinden…sonra…” ifadesiyle birinci kısma, “Ancak bundan sonra tevbe edip yola gelenler başka…” ifadesiyle de ikinci kısma işaret edilmiştir. Bu ikinci kısımdakilerin tevbe ettikten sonra yola gelmeleri, amellere devam etmek, riyazeti sürdürmek suretiyle daha önce bozdukları şeyleri ıslah etmeleri şeklinde olur. 91-Gerçekten, inkâr edip kâfir olarak ölenler var ya, onların hiçbirinden-fidye olarak dünya dolusu altın verecek olsa dahi-kabul edilmeyecektir. Onlar için acı bir azap vardır; hiç yardımcıları da yoktur. 92-Sevdiğiniz şeylerden harcamadıkça “birre / iyi”ye eremezsiniz. Her ne harcarsanız, Allah onu hakkıyla bilir. 93-Tevrat’ın indirilmesinden önce, İsrail’in kendisine haram kıldıkları dışında, yiyeceğin her türlüsü İsrailoğullarına helal idi. De ki: Eğer doğru sözlü iseniz, o zaman Tevrat’ı getirip onu okuyun. 94-Artık, bundan sonra her kim Allah’a karşı yalan uydurursa, işte bunlar, zalimlerin ta kendisidirler.

ÂL-İ İMRÂN SURESİ • 205

95-De ki: Allah doğruyu söylemiştir. Öyle ise, Hakk’a yönelmiş olarak İbrahim’in dinine uyunuz. O, müşriklerden değildi. “Onların hiçbirinden-fidye olarak dünya dolusu altın verecek olsa dahi-kabul edilmeyecektir.” Çünkü orada kalıcı nurani şeylerden başkası kabul edilmez. Bunun nedeni ahiretin nur ve kalıcılık âlemi olmasıdır. Zulmani ve fani şeylerin orada yeri yoktur. Küfürlerinin ve perdelenmelerinin sebebi, bu geçici fasıklıkları sevmelerinden başka bir şey midir ki? Bunlar, onların kurtuluşlarının, yakınlıklarının, kabul edilmelerinin ve seçkinliklerinin sebebi olabilir mi? Ki bizzat helak olmalarının, uzaklıklarının, hüsrana uğramalarının ve mahrum kalmalarının sebepleridir! “ …’İyi’ye eremezsiniz…”Kişiyi Allah’a yakınlaştıran her fiil “birr” (iyi)dir. Allah’a yakın olmak için de O’ndan başkasından teberri etmek bir zorunluluktur. Kim bir şeyi severse, o şeyle Allah’tan perdelenmiş olur ve gizli şirk şeklinde ortak koşmuş olur. Çünkü sevgisi Allah’tan başkasına yönelmiştir. Nitekim, yüce Allah şöyle buyurmuştur: “İnsanlardan bazıları Allah’tan başkasını Allah’a denk tanrılar edinir de onları Allah’ı sever gibi severler.” (Bakara, 165) Bunlar sevdikleri şeylerden dolayı nefislerini Allah’a tercih ederler. Bu gibi kimseler üç açıdan Allah’tan uzaklaşmış olur: Hak’tan başkasını sevmek. Şirk koşmak ve nefsini Hakk’a tercih etmek. Eğer Allah’ı nefsine tercih ederse, sadaka verip sevdiği şeyi elinden çıkarırsa uzaklık ortadan kalkar ve yakınlık gerçekleşir. Aksi takdirde perdelenmiş olarak kalmaya devam eder. Eğer sevdiği şeyin dışındaki şeylerden kat kat infak etse bile “iyi”ye eremez. Çünkü Allah ne infak ettiğini, onun başkasını araya koymak suretiyle kendisinden perdelendiğini bilir. “Yiyeceğin her türlüsü İsrailoğullarına helal idi.” Yani asıl hükmünce akıl sahiplerine yiyeceğin her türlüsü helal idi. Çünkü akıl, varlıkların mutlak olarak kulların yararına yaratıldıklarına hükmeder. Dolayısıyla, bu varlıklar içinde yiyecek konumunda olanlar da yenmek için yaratılmışlardır. “İsrail’in…haram kıldıkları müstesna.” Ruh İsrail’inin “kendisine…” deney, kıyas yoluyla ayrıntılı bir şekilde zararını ve yararını bildikten ve icmali olarak helal olduğuna hükmettikten sonra akli fikir yürütmeyle kendisine haram kıldıkları müstesna. Çünkü akıl zararlı ve öldürücü olan şeylerin haram olduğuna hükmeder.

206 • TEFSİRİ KEBİR / TE’VİLÂT

“Tevrat’ın indirilmesinden önce…” Tevrat ve diğer ilahi kitaplar aracılığıyla şeri hüküm inmeden önce. Şöyle ki: İnsanlar, daha önce vurguladığımız gibi Hak din üzere tek bir ümmet iken ihtilaf ettiler. Allah, onları doğru yola iletmek, dünya ve ahiret hallerini ıslah etmek, onları Hakk’a ve birliğe döndürmek için nebiler gönderdi. Bozulmuş halleri, kalplerinin tahrif olmuş tabiatları ve hasta nefisleri uyarınca ilahi hikmetin gerektirdiği biçimde, alışageldikleri şeylerden, Hak’tan uzaklaştırıcı, Allah ile aralarına perde gibi giren, heva ve şehevi duyguları galeyana getiren, diğer bozgunculukları depreştiren, kendilerini kemallerinden ve hidayetlerinden alıkoyan fitneleri kışkırtan şeyleri haram kıldı. 96-Şüphesiz, âlemlere bereket ve hidayet kaynağı olarak insanlar için kurulan ilk ev, Mekke’deki Kâbe’dir. 97-Orada apaçık nişaneler, İbrahim’in makamı vardır. Oraya giren, emniyette olur. Yoluna gücü yetenlerin o evi haccetmesi, Allah’ın insanlar üzerinde bir hakkıdır. Kim inkâr ederse bilmelidir ki, Allah bütün âlemlerden müstağnidir. “Şüphesiz…insanlar için kurulan ilk ev…” Söylendiğine göre, burada göklerin ve yerin yaratılması sırasında su üzerinde beliren ilk ev kastedilmiştir. Allah, bu evi yerin yaratılmasından bin yıl önce yaratmıştır. Bu ev, su üzerinde beyaz bir köpükten ibaretti. Yer bu köpükten evin altına döşendi. O halde ev, hakiki kalbe işarettir. Su üzerinde belirip ortaya çıkması hayvani ruh semasının ve beden arzının yanında nutfeye taalluk etmesi anlamındadır. Yerden önce yaratılması ise kadim oluşuna, buna karşılık bedenin hadis (sonradan olma) oluşuna işarettir. Bin yıl önce belirip zuhur etmesi, bedene göre iki tavırla öncelikli olması anlamındadır: Biri nefsin tavrı, diğeri de kalbin tavrı. Bu öncelik mertebe bağlamındaki bir önceliktir. Çünkü daha önce de değinildiği gibi “bin” sayısı tam bir mertebe ifade eder. Bu evin beyaz köpükten olması cevherinin saflığına; yerin onun altında döşenmesi bedenin bir etkiyle oluşmasına, bedenin şekil ve çizgilerinin, organlarının biçimlerinin heyetlerine tabi olduğuna işarettir. İşte hikâyenin tevili budur.

ÂL-İ İMRÂN SURESİ • 207

Bil ki, ruhun bedene taalluk ettiği, hakiki kalbin ilk olarak bedenle bütünleştiği mahal şekli-maddi kalptir. Bedenin organları içinde ilk oluşan budur. İlk hareket eden ve en son duran organdır. Dolayısıyla insanlar için kurulan ilk evdir, “Mekke’de…” şekil göğsünde… Ya da manevi göğüs Mekke’sinde insanlar için kurulan ilk mabed ve ilk mesciddir. Bu göğüs nefisten üstün en şerefli makamdır. Kendisine yönelen kuvvetlerin yoğunlaştıkları, sıkıştıkları yerdir. “Bereket kaynağı olarak…” İlahi bir berekete sahiptir. Bütün varlığa ondan bir feyiz, kuvvet ve hayat yansır. Çünkü bütün organlardaki kuvvetler, önce ondan başlayarak diğer organlara sirayet ederler. “Âlemlere hidayet kaynağı olarak…” Hidayet sebebidir ve insanları Allah’a ileten bir nurdur. “Orada apaçık nişaneler…vardır.” İlim, irfan, hikmet ve hakikât nişaneleri vardır. Ayrıca “İbrahim’in makamı vardır.” Yani ruh İbrahim’inin ayak bastığı yer olan akıl vardır. Diğer bir ifadeyle nurunun kalbe ulaştığı mahal. “Oraya giren…” saliklerden, cehalet çöllerinde şaşkın şaşkın dolaşanlardan kim oraya girerse “emniyette olur…” ayartıcı gulyabanilerin baştan çıkarmasından, saptırmasından, nefsin sözlerinden doğan ifritlerin, cinlerin vesveselerinden, vehim şeytanlarının çarpmasından, hayal cinlerinin tesirinden, nefsani kuvvet ve sıfatlar yırtıcılarının yakalayıp parçalamasından emin olur. O “evi haccetmesi,” ve tavaf etmesi “ Allah’ın insanlar üzerindeki hakkıdır…Yoluna gücü yetenler” için bir görevdir. Yani hazırlıklı saliklerin, iradelerinde sadık olanların, takva azığına güç yetirebilenlerin, karar ve azimet gücüyle yola koyulabilenlerin yerine getirmekle yükümlü oldukları bir farzdır. Onların dışında istidatları zayıf, zayıflık ve hastalıktan ve diğer ahlaki engellerden yahut nefsani ve bedensel arazlardan dolayı yerlerinde oturanlar için değil. “Kim inkâr ederse…” Gücü yettiği halde istidadını perdelerse veya nefsinin hevasına uyarak ondan yüz çevirirse, “Allah…müstağnidir.” ondan ve “bütün âlemlerden…” Uzaklaştırıldığı, perde gölgesinde rahmetini kabul edecek durumda olmadığı için ona iltifat etmez. Çünkü rahmetten yoksunluk yüz üstü bırakılma ve geri çevrilme anlamına gelir. 98-De ki: Ey Ehl-i Kitap! Allah yaptıklarınızı görüp dururken niçin Allah’ın ayetlerini inkâr edersiniz?

208 • TEFSİRİ KEBİR / TE’VİLÂT

99-De ki: Ey Ehl-i Kitap! Görüp bildiğiniz halde niçin Allah’ın yolunu eğri göstermeye yeltenerek müminleri Allah yolundan çevirmeye kalkışıyorsunuz? Allah yaptıklarınızdan habersiz değildir. 100-Ey iman edenler! Kendilerine kitap verilenlerden bir gruba uyarsanız imanınızdan sonra sizi yeniden inkârcılığa sevk ederler. 101-Size Allah’ın ayetleri okunurken, üstelik Allah Resulü de aranızda iken nasıl inkâra saparsınız? Her kim Allah’a bağlanırsa kesinlikle doğru yola iletilmiştir. 102-Ey iman edenler! Allah’tan, O’na yaraşır şekilde korkun ve ancak Müslümanlar olarak can verin. “Kim Allah’a bağlanırsa…” O’ndan başkasıyla tüm bağlarını koparmak, gerçek tevhide sarılmak suretiyle Allah’a bağlanırsa “kesinlikle doğru yola iletilmiştir.” Kim tevhide fena bulmak suretiyle tamamen kendini Allah’a adar, her şeyle bağını keserse, onun yolu Allah’ın yoludur. “Allah’tan, O’na yaraşır şekilde korkun…” Varlığınızın geride kalan kalıntıları içinde Allah’tan gereği gibi korkup sakının. Çünkü Allah’tan, O’na yaraşır şekilde sakınmak, gerektiği ve hakkettiği gibi korkmak demektir. Bu da O’nda fena bulmaktır. Yani zatlarınızın ve sıfatlarınızın kalıntılarından kaçınma hususunda Allah’ı koruyucunuz kılın. Çünkü Allah geçip giden her şeyin yerini alan bakidir. “Ölmeyin…” yüzlerinizi, zatlarınızı O’na teslim etme hali dışında başka bir şekilde ölmeyin. Yani ölümünüz tevhidde fena bulma şeklinde olsun. 103-Hep birlikte Allah’ın ipine sımsıkı yapışın; parçalanmayın. Allah’ın size olan nimetini hatırlayın: Hani siz birbirinize düşman kişiler idiniz de O, gönüllerinizi birleştirmişti ve O’nun nimeti sayesinde kardeş kimseler olmuştunuz. Yani siz bir ateş çukurunun tam kenarında iken oradan da sizi O kurtarmıştı. İşte Allah size ayetlerini böyle açıklar ki doğru yolu bulasınız. 104-Sizden, hayra çağıran, iyiliği emredip kötülüğü men eden bir topluluk bulunsun. İşte onlar kurtuluşa erenlerdir. 105-Kendilerine apaçık deliller geldikten sonra parçalanıp ayrılığa düşenler gibi olmayın. İşte bunlar için büyük bir azap vardır.

ÂL-İ İMRÂN SURESİ • 209

“Hep birlikte Allah’ın ipine sımsıkı yapışın…” Yani tevhid üzere birleşerek “Ben sizin Rabbiniz değil miyim?…” ayetinde işaret edilen ahdine yapışın. “Parçalanmayın…” hevaların ayrılığı ile parçalanmayın. Çünkü Hak’tan ayrılmak ancak tabiatların ihtilafı, hevaya uyma, kuvvetlerin itişip kakışması ile olur. Muvahhid ise tefrikadan uzaktır. Çünkü kalbi Hak nuruyla aydınlanmış ve nefsi de kalbin feyziyle nurlanmıştır. Dolayısıyla, kuvvetleri de birbirleriyle barışık ve uyumlu olur. “Allah’ın size olan nimetini hatırlayın…” Kalplerde sevgiyi doğuran tevhid nimetine sizi iletmesini hatırlayın. “Hani siz birbirinize düşman kişiler idiniz…” nefsani hicaplarla perdelenmiş, tabii örtülerle gizlenmiş, zulmet çukuruna düşmekle ortaklığı kabul eden nurdan ve külli maksatlardan uzaklaşmış kimseler idiniz. “O, gönüllerinizi birleştirmişti…” Gönüllerinizin Allah için birbirlerini sevmelerini sağlamıştı, çünkü onları kendi nuruyla aydınlatmıştı. “O’nun nimeti sayesinde kardeş kimseler olmuştunuz…” dinde kardeş, Allah yolunda dost olmuştunuz. “Yine siz bir ateş çukurunun tam kenarında idiniz…” yoldan çıkarıcı tabiat çukurunun, yoksunluk ve azap mahallinin tam kenarında idiniz. “Oradan sizi O kurtarmıştı…” Ruh makamı sidresine doğru sizi birbirinize bağlamıştı da zat cenneti ruhuna ulaşmanızı sağlamıştı. “İşte Allah size ayetlerini böyle açıklar…” latif sıfat tecellileriyle ve nur parıldayışlarıyla size ayetlerini açıklar. “Ki doğru yolu bulasınız…” cemaline ve zatının tecellisine ulaşasınız. “Sizden, hayra çağıran… bir topluluk bulunsun.” Yani sizin içinizde, tarikat şeyhleri gibi alim, ilmiyle amel eden, arif ve dinde istikamet sahibi bir topluluk bulunsun. “Hayra çağıran…” Arif olun, çünkü Allah’ı bilmeyen, hayrı bilemez. Mutlak hayır mutlak kemaldir. Bu da insan için bir tür Hakk’ı bilme ve ona ulaşma ile mümkündür. İzafi hayır ise mutlak hayra ulaşmanın aracıdır. Ya da özel istidatların gerektirdiği şekilde herkesin kendine özgü kemale ulaşması kast edilmiştir. Çünkü çağrılan hayır ya Hak Teala’dır ya da Hakk’a ulaşma yoludur.

210 • TEFSİRİ KEBİR / TE’VİLÂT

Maruf (iyilik), dinde vacip veya mendup olup Allah’a yakınlaştırma aracı olan her şeydir. Münker (kötülük) ise, dinde haram veya mekruh olan, insanı Allah’tan uzaklaştıran, failini günahkar veya yerilmeyi hakkeden bir kusurlu kılan davranıştır. Tevhid ve istikameti olmayanın davet makamı olmadığı gibi marufu emretme ve münkeri nehyetme makamı da olmaz. Çünkü muvahhid olmayan biri Allah’tan başkasına itaat etmeye çağırabilir. Dinde istikamet sahibi olmayan biri de muvahhid olsa bile özünde münker olduğu halde, kendince maruf saydığı bir şeye davet edebilir. Ya da özünde maruf olduğu halde kendince münker kabul ettiği bir şeyden de men edebilir. Cem makamına ulaştığı halde, halk nedeniyle Hak’tan perdelenmiş kimse gibi. Böyle kimseler çoğu zaman bazı tabiatları sebebiyle, insanların malları üzerinde onları izni olmadan tasarrufta bulunma gibi kimi haramları helal sayabiliyorlar ya da halka karşı mütevazı olma, iyiliğe mükâfat verme gibi bazı helalleri hatta mendupları da haram sayabiliyorlar. “İşte onlar…” kurtuluşa özgü kılınmış kimselerdir. Çünkü onlar için herhangi bir perde söz konusu değildir. Onlar Allah’ın, arzındaki halifeleridir. “…Olmayın…” tabiatlarınız gereği, bir imama tabi olmayan, bir kelime etrafında birleşmeyen, bir yol üzerinde sizi birleştiren bir önderin peşinden gitmeyen kimseler olmayın. “…Parçalanıp ayrılığa düşenler gibi…”heva ve heveslerine ve bidatlara uyup dağılanlar gibi olmayın. “Kendilerine… geldikten sonra…ayrılığa düşenler gibi…” hedef ve söz birliğini gerektiren akli ve şeri deliller geldikten sonra ihtilafa düşenlere benzemeyin. Çünkü insanların değişik tabiat ve seciyeleri, farklı hevaları, türlü adet ve hayat tarzları vardır ve bunların kaynağı da mizaçları ve arzularıdır. Bundan da ayrı ayrı anlayışlar, zıt huylar doğar. Şayet bir önderleri, inançlarını, hayat tarzlarını ve görüşlerini kendisine tabi olmaları suretiyle birleştiren, sözlerini ve adetlerini uzlaştıran, sevgisi ve itaatiyle arzularını aynı noktada birleştiren bir imamları yoksa… başıboş, darmadağın olurlar. Şeytana av olmaktan kurtulamazlar. Sürüden ayrılan koyunu kurdun kapması gibi. Nitekim, Emirülmüminin Ali (a.s) şöyle buyurmuştur: “İnsanların iyi veya kötü bir imamlarının olması kaçınılmazdır.”

ÂL-İ İMRÂN SURESİ • 211

Resulullah (s.a.v) bir iş için iki veya daha fazla kişiyi görevli olarak gönderdiği zaman mutlaka birini emir olarak tayin eder, öbürlerine de ona itaat etmelerini, tabi olmalarını emrederdi. Ta ki iş ahenkle yürüsün, düzene girsin. Aksi takdirde işler hercümerç olur, din ve dünya hayatı karmakarışık hale gelir. Dünya ve ahiret düzeni bozulur. Resulullah (s.a.v) şöyle buyurmuştur: “Cemaatten bir karış uzaklaşan kimse cennetin kokusunu alamaz.” “Allah cemaatle beraberdir.” Görmüyor musunuz, insanlık, kalbin başkanlığında akla itaat etmediği durumlarda, düzeni nasıl bozulur, fesada doğru sürüklenir, dünya ve ahiret hüsranına neden olan bir tefrikanın pençesine düşer? “Şüphesiz bu, benim dosdoğru yolumdur. Buna uyun. Başka yollara uymayın. Zira o yollar sizi Allah’ın yolundan ayırır.” (Enam, 153) ayeti nazil olunca Resulullah (s.a.v) doğru bir çizgi çizdi ve “bu doğru yoldur.” dedi. sonra bu çizginin sağında ve solunda birkaç çizgi çizdi ve “bunlar da her bir şeytanın insanları çağırdıkları yollardır.” buyurdu. 106-Nice yüzlerin ağardığı, nice yüzlerin de karardığı günü düşünün. İmdi, yüzleri kararanlara : “İnanmanızdan sonra kâfir mi oldunuz? Öyle ise inkâr etmiş olmanız yüzünden tadın azabı!” denilir. 107-Yüzleri ağaranlara gelince, onlar Allah’ın rahmeti içindedirler; orada ebedi kalacaklardır. 108-İşte bunlar, Allah’ın, sana hakk olarak okuduğumuz ayetleridir. Allah hiçbir kimseye haksızlık etmek istemez. 109-Göklerde ve yerde ne varsa Allah’ındır. İşler, dönüp dolaşıp Allah’a varır. “Nice yüzlerin ağardığı, nice yüzlerin de karardığı gün…” Yüzün ağarması kalbin Hakk’a yönelmesinden ve karanlık nefsani süfli cihetten yüz çevirmesinden dolayı Hakk’ın nuruyla aydınlanmasından ibarettir. Bu da ancak tevhidle, tevhide istikamet üzere olmakla ve nefsin de kalbin nuruyla aydınlanmasıyla mümkündür. Dolayısıyla tümü Allah’ın nuruyla nurlanmış olur. Yüzün kararması ise, kalbin yüzünün, hazlarının peşinde olan nefse yönelmesinden ve nurani Hak cihetinden yüz çevirmesinden, nefsi onaylamasından ve lezzetlerini elde etme hususunda hevanın arkasından gitmesinden dolayı zulmete gark olması demektir. Bu da ancak şeytanların türlü türlü yollarına uymakla olur.

212 • TEFSİRİ KEBİR / TE’VİLÂT

“Yüzleri kararanlara…” şöyle denir: “İnanmanızdan sonra kâfir mi oldunuz?” Zulmani nefsin sıfatıyla Hakk’ın nurundan perdelenip hidayetinizden, istidat nuruyla, fıtrat saflığıyla ve aklın yol göstericiliğiyle doğru yolu bulmanızdan sonra onun karanlığında mı kaldınız? “Öyleyse…tadın…” Hak’tan perdelenmenizden kaynaklanan yoksunluk azabını tadın. “Yüzleri ağaranlara gelince, onlar Allah’ın rahmeti içindedirler…” Kavuşma ruhu, kutsi nur ve cemal müşahedesi içindedirler. “Orada ebedi kalacaklardır.” 110-Siz, insanların iyiliği için ortaya çıkarılmış en hayırlı ümmetsiniz; iyiliği emreder, kötülükten men eder ve Allah’a inanırsınız. Ehl-i Kitap da inansaydı, elbet bu, kendileri için daha iyi olurdu. Gerçi içlerinde iman edenler var; fakat çoğu yoldan çıkmışlardır. 111-Onlar size, incitmekten başka bir zarar veremezler. Sizinle savaşa girecek olsalar, size arkalarını dönüp kaçarlar. Sonra kendilerine yardım da edilmez. “Siz… en hayırlı ümmetsiniz…” Çünkü muvahhidsiniz, ve tevhidin gölgesi olan adaleti egemen kılıyorsunuz. “İyiliği emreder, kötülükten men edersiniz.” Buna da marufu bilen adil muvahhidden başkası güç yetiremez. Münkere gelince, “İşte böylece…sizi mutedil bir millet kıldık.” (Bakara, 143) ayetini ele alırken açıkladığımız gibi onu da ancak muvahhidler bilir. Emirülmüminin Ali (a.s) şöyle buyurmuştur: “Biz orta yastık gibiyiz, geride kalanlar bize katılır, aşırı gidenler bize döner.” Dolayısıyla muvahhidler, eksiği olanlara tevhid makamına ulaştırıcı marufu emreder, cem ile tafsilden ve vahdet ile kesretten perdelenen aşırıları da münkerden nehyederler. “Ve Allah’a inanırsınız…” Vasat yol olan tevhid makamında sebat edersiniz. Aynı sebat her türlü tefrit ve ifrattan kaçış ve ahlakta da itidal üzere olma için geçerlidir. “Ehl-i Kitap inansaydı…” sizin gibi olurlardı. “Onlar, size, incitmekten başka bir zarar veremezler…” Çünkü kuvvet ve kudret kaynağından kopukturlar. Nefisleriyle eşya içinde bulunurlar. Nefis ise acizlik ve kötülük mahallidir. Siz ise Allah’a sarılmışsınız. Eşya içinde Hak ile

ÂL-İ İMRÂN SURESİ • 213

varsınız. Hak da kahrın kaynağıdır. Dolayısıyla onların gücü dil ile incitmekten, pislik atmak ve eziyet etmekten öteye geçmez. Bu, nefsin kudretinin sınırı ve son noktasıdır. Sizin gücünüz ise kahır ve köklerini kurutma şeklinde her türlü gücün üstündedir. Çünkü siz Allah’ın sıfatlarıyla sıfatlanmışsınız. Sizinle savaşa tutuştukları zaman yenilmeleri kaçınılmazdır, onlar hiç kimseden yardım görmezler. 112-Onlar nerede bulunurlarsa bulunsunlar, Allah’ın ahdine ve insanların himayesine sığınmadıkça kendilerine zillet vurulmuştur; Allah’ın hışmına uğramışlar ve miskinliğe mahkum edilmişlerdir. Çünkü onlar, Allah’ın ayetlerini inkâr ediyorlar ve haksız yere Nebiyleri öldürüyorlardı. Bu da, onların isyan etmiş ve haddi aşmış bulunmalarındandır. “Kendilerine zillet vurulmuştur.” Çünkü izzet ve üstünlük bütünüyle Allah’ındır. Resul (s.a.v.) ve Allah’ın izzetinin mazharları konumunda olan müminler gibi beşeri sıfatlardan sıyrılıp silinerek O’nun sıfatlarıyla ahlaklananların dışında hiç kimsenin izzet ve üstünlükte nasibi yoktur. Nitekim, yüce Allah şöyle buyurmuştur: “Asıl üstünlük, şeref ancak Allah’ın, Rasulunun ve müminlerindir.” (Münafikun, 8) Bu yüzden onlara muhalefet eden, onların sıfatlarının da zıddına sahiptir. Üstünlerden, izzet sahibi şereflilerden uzaktır. Zillet, onun ayrılmaz özelliğidir. Her durumda zillet ve alçaklık onu kuşatır. Ancak onunla izzet sahipleri arasında bir bağın olması durumu müstesna. “Allah’ın ahdine ve insanların himayesine sığınmadıkça…” Bir zimmete ve ahite sığınmadıkça. Bu da aslı olmayan arızi bir şey olur. Yapay bir bağ olarak belirginleşir. Kendilerinden ayrılmayan zati sıfatlarının karşılığı olarak belirginleşmez. Çünkü onlar Allah’tan kopup nefislerine bağlanmışlar. Yüce Allah da onları nefisleriyle baş başa bırakmıştır. 113-Hepsi bir değildir; ehl-i kitap içinde istikamet sahibi bir topluluk vardır ki, gece saatlerinde secdeye kapanarak Allah’ın ayetlerini okurlar. 114-Onlar, Allah’a ve ahiret gününe inanırlar; iyiliği emreder, kötülükten men ederler; hayırlı işlere koşuşurlar. İşte bunlar iyi insanlardır.

214 • TEFSİRİ KEBİR / TE’VİLÂT

115-Onların yaptıkları hiçbir hayır karşılıksız bırakılmayacaktır. Allah, takva sahiplerini çok iyi bilir. 116-İnkâr edenler var ya, onların malları da evlatları da Allah’a karşı kendilerine hiçbir fayda sağlamayacaktır. İşte onlar, cehennemliklerdir; onlar orada ebedi kalacaklardır. 117-Onların, bu dünya hayatında yapmakta oldukları harcamaların durumu, kendilerine zulmetmiş olan bir kavmin ekinlerini vurup da mahveden kavurucu bir rüzgârın durumu gibidir. Onlara Allah zulmetmedi; fakat onlar kendilerine zulmediyorlar. “Hepsi bir değildir; ehl-i kitap içinde istikamet sahibi bir topluluk vardır…” Onların içinde Allah ile kaim bir topluluk bulunmaktadır. Ardındaki ayette, bunlar, istikamet sahibi kimselerin nitelikleriyle vasfediliyorlar. Yani onların içinde tevhide bağlı istikamet sahibi kimseler vardır. “Onların yaptıkları hiçbir hayır karşılıksız bırakılmayacaktır.” Sizden, sizi Allah’a yaklaştırıcı nitelikte sadır olan her şeyin karşılığı size ulaştırılacaktır. Onlarla ilgili hiçbir ödülden yoksun bırakılmayacaksınız. Yüce Allah, kutsi bir hadiste şöyle buyurmaktadır: “Bana bir karış yaklaşana bir zira yaklaşırım. Bana bir zira yaklaşana bir kulaç yaklaşırım. Bana yürüyerek gelene koşarak gelirim.” “Beni zikredenin meclis arkadaşıyım. Bana şükredenin samimi yoldaşıyım. Bana itaat edenin mutiiyim.” Yani siz, istidadınızı arındırmak ve O’na yönelmek suretiyle O’na itaat ettiğiniz gibi O da bu davranışınız oranında üzerinize feyzini göndermek ve size yönelmek suretiyle size itaat eder. “Allah… çok iyi bilir…” kendilerini Allah’tan perdeleyecek şeylerden kaçınanları bilir ve onların perdelerini aralamaları oranında onlara tecelli eder. “Onların, bu dünya hayatında yapmakta oldukları harcamaların durumu…” fani dünya hayatı, çarçabuk geçen lezzetleri ve şehevi arzuların tatmini ya da riya, gösteriş ve övünme için, insanlar nezdinde övgüye mazhar olmak uğruna yaptıkları harcamalarla Allah’ın rızasını istemezler. Bu tür harcamalar kavurucu rüzgârın mahvettiği ekinin durumuna benzer. Ki bu rüzgâr nefsin hevasından kaynaklanır ve ifsat edici niyetlerinizi ve riya gibi batıl amaçlarınızı içinde barındırır.

ÂL-İ İMRÂN SURESİ • 215

“Kendilerine zulmetmiş olan bir kavmin ekinlerini vurup mahveden kavurucu bir rüzgârın durumu gibidir.” Şirk işlemek ve küfre girmek suretiyle kendilerine zulmeden bir kavmin durumu gibidir. “Ekinlerini vurup mahveder…” bu, zulümlerine karşılık Allah’ın verdiği cezadır. “ Onlara Allah zulmetmedi…” ekinlerini mahvetmekle. “Fakat onlar kendilerine zulmediyorlar.” Çünkü bu ceza kendilerine karşı işledikleri zulmün sonucudur. Nitekim, şöyle denmiştir: Yavaş ol; ellerin doldu ve ağzın nefes almakta… 118-Ey iman edenler! Kendi dışınızdakileri sırdaş edinmeyin. Çünkü onlar size fenalık etmekten asla geri durmazlar, hep sıkıntıya düşmenizi isterler. Gerçekten, kin ve düşmanlıkları ağızlarından belli olmaktadır. Kalplerinde sakladıkları ise daha büyüktür. Eğer düşünüp anlıyorsanız, ayetlerimizi size açıklamış bulunuyoruz. “Kendi dışınızdakileri sırdaş edinmeyin.” Bir adamın sırdaşı, gizlice sırlarına muttali kıldığı samimi ve halis dostu demektir. Böyle bir dost da ancak amaçların, din ve sıfatların uyuşması, amaç için Allah uğruna birbirlerini sevmeleri ile mümkündür. Nitekim, sırdaş ve yakın dostlar için şöyle denmiştir: “ayrı bedenlerde bir can.” İman ehli olmayan birinin samimi dost olması bir yana düşmanlık yapması daha yakın bir ihtimaldir. Ardından ayette, iman ehli olmayan kimsenin iki yüzlülüğü ve içinde düşmanlık gizlemesi şöyle açıklanıyor: “Onlar size fenalık etmekten asla geri durmazlar…” Çünkü gerçek ve halis sevgi ancak muvahhitler arasında olabilir. Bunun nedeni sevginin vahdetin gölgesi olmasıdır. Sevgi, zıtlıklar ve zulmet âleminde bulunan perdelenmişler arasında gerçekleşemez. Perdelenmişler âleminde saflık ve uyum olabilir mi?! Olsa olsa genel insanlık hemcinsliğinden kaynaklanan yakınlık, aynı türden oluş, ortak menfaat ve lezzetler, bunların elde edilmesinde birbirlerinin yardımlarına muhtaç oluş gibi durumlar onları birbirlerine bir ölçüde yaklaştırabilir. Ama menfaat ve lezzet bağlamındaki amaçları gerçekleşmediği zaman, derhal birbirleri ile boğuşmaya, kızmaya başlarlar. Aralarındaki yakınlık ortadan kalkar. Çünkü bu yakınlık değişken bir durumun neticesiydi. Nefsin sürekli değişimlerin menşeidir.

216 • TEFSİRİ KEBİR / TE’VİLÂT

Dünyevi menfaatler aynı halde kalmazlar. Nefsani lezzetler çok çabuk tükenirler ve bunlara dayalı sevgi de devam etmez. Ama başta belirttiğimiz iman kaynaklı sevgi böyle değildir. O, kesinlikle değişmeyen bir temele dayanmaktadır. Yukarıda sözünü ettiğimiz bu geçici sevgi kendi aralarında bile böyle iken, asıl ve sıfat bakımından kendilerinden tamamen ayrı olanlara karşı sevgi beslemeleri mümkün müdür? Nur ile karanlık uyuşabilir mi? Yücelik ve aşağılık nasıl uzlaşsın?! Ki aralarında gerçek bir düşmanlık vardır. Bu, öze ilişkin bir ayrılıktır ve sonuçları da kesinlikle gizli kalmaz. Nitekim yüce Allah bu hususa ayetin devamında şöyle işaret etmiştir: “Gerçekten, kin ve düşmanlıkları ağızlarından belli olmuştur.” Çünkü öze ilişkin bir vasfı gizlemenin imkânı yoktur. Resulullah Efendimiz (s.a.v) şöyle buyurmuştur: “Bir kimse içinde ne saklarsa saklasın mutlaka yüce Allah onu dilinin kıvrımlarından, yüzünün aldığı şekillerden açığa çıkarır. Kalplerinde sakladıkları ise daha büyüktür…” Çünkü kalplerinde sakladıkları ateş, açığa vurdukları ise kıvılcımdır. O kök, bu ise daldır. “Ayetlerimizi size açıklamış bulunuyoruz…” sevgi ve düşmanlık belirtilerini ve sebeplerini size açıkladık. “Eğer düşünüp anlıyorsanız…” sözlerin özünü, derin anlamını kavrıyorsanız. 119-İşte siz öyle kimselersiniz ki, onlar sizi sevmedikleri halde siz onları seversiniz. Siz, bütün kitaplara inanırsınız; onlar ise, sizinle karşılaştıklarında “inandık” derler; kendi başlarına kaldıklarında da, size olan kinlerinden dolayı parmaklarının uçlarını ısırırlar. De ki: Kininizden ölün! Şüphesiz, Allah kalplerin içindekini hakkıyla bilmektedir. “İşte siz öyle kimselersiniz ki… onları seviyorsunuz…” tevhid gereği onları seversiniz. Çünkü muvahhid bütün insanları Hakk ile Hak için sever. Onları kendi nefsiyle bütünleşmiş görür; sıcak dostların ve akrabaların, daha doğrusu bir bütünün parçalarının bütünleşmesi gibi. Onlara ilahi rahmet, rabbani şefkât gözüyle bakar. şefkât gösterir. Onları batılla uğraşan, kader tarafından ehli olarak görür. “Onlar sizi sevmezler…” perdelenmişlerdir ve nefis karanlığında ve tabiat kalakalmışlardır. Acıyarak onlara sınanan rahmet Çünkü onlar zıtlıkları içinde

ÂL-İ İMRÂN SURESİ • 217

“Bütün Kitaplara inanırsınız…” Semavi Kitapların tamamına. “bütün…” kitaplara. Çünkü siz kapsamlı tevhid ilmine sahipsiniz. Ama onlar, dinleriyle kayıtlandıkları ve üzerinde bulundukları hayat tarzıyla perdelendikleri için semavi kitapların tümüne inanmazlar. “Sizinle karşılaştıklarında ‘inandık’ derler.” Geçici amaçlarının gerektirdiği iki yüzlülükleriyle böyle derler. “Kendi başlarına kaldıklarında de, size olan kinlerinden dolayı parmaklarının uçlarını ısırırlar.” özlerindeki yerleşik kinden, derin öfkeden dolayı. Ayetin geri kalan kısmının anlamı açıktır. 120-Size bir iyilik dokunsa, bu onları tasalandırır; başınıza bir musibet gelse, buna da sevinirler. Eğer sabreder ve korunursanız, onların hilesi size hiçbir zarar vermez. Şüphesiz Allah, onların yaptıklarını çepeçevre kuşatmıştır. 121-Hani sen, sabah erkenden müminleri savaş mevzilerine yerleştirmek için ailenden ayrılmıştın… Allah, hakkıyla işiten ve bilendir. 122-O zaman içinizden iki bölük bozulmaya yüz tutmuştu. Halbuki, Allah onların yardımcısı idi. Müminler, yalnız Allah’a dayanıp güvensinler. 123-And olsun, sizler güçsüz olduğunuz halde Allah, Bedir’de de size yardım etmişti. Öyle ise, Allah’tan sakının ki O’na şükretmiş olasınız. 124-O zaman sen, müminlere şöyle diyordun: İndirilen üç bin melekle Rabbinizin sizi takviye etmesi, sizin için yeterli değil midir? 125-Evet, siz sabır gösterir ve Allah’tan sakınırsanız, onlar hemen şu anda üzerinize gelseler, Rabbiniz, nişanlı beş bin melekle sizi takviye eder. “Eğer sabrederseniz…” Allah’ın, sizi sınamak maksadıyla karşınıza çıkardığı zorluklara, sıkıntı ve musibetlere sabrederseniz, tevhid ve kulluğun gereği üzere sebat gösterirseniz, “korunursanız…” yönetim ve işlerinizde onlardan yardım istemekten, onların dostluklarına sığınmaktan sakınırsanız “onların hilesi size hiçbir zarar vermez.” Çünkü Allah’a güvenip dayanan, Allah’ın sınama amaçlı musibetlerine sabreden, başkasından değil O’ndan yardım isteyen kimse isteğini elde eder, hasmına galip gelir, rabbine güzellikle güvenip dayanmasıyla koruma altında olur. O’ndan başkasından yardım isteyen yüz üstü yardımsız kalır, kendi nefsiyle baş başa bırakılır, Rabbinin yardımından mahrum kalır. Şair şöyle der:

218 • TEFSİRİ KEBİR / TE’VİLÂT

Bir arzuya kavuşmak için Allah’tan başkasından yardım isteyenin Yardımcısı acizlik ve yüzüstü bırakılmaktır. “Şüphesiz, Allah onların yaptıklarını…” “kurdukları tuzakları çepeçevre kuşatmıştır…” Bu tuzağı boşa çıkarır, hilelerini başlarına geçirir. Denilmiştir ki: “Eğer seni kıskanan kimseyi alçaltmak istersen nefsinin erdemlerini arttır.” Sabır ve takva ise erdemlerin en güzelleridir. Bunları ayrılmaz özellikleriniz haline getirirseniz düşmanlarınızı yenilgiye uğratırsınız. “Evet, siz sabır gösterir ve… üzerinize gelseler…” Allah rızasını elde etmek için cihadın zorluklarına ve Allah’a itaat hususunda can fedakârlığında bulunmaya sabretmek ve zorluklara katlanmak, ancak takva ile, Allah’ın desteği ile, yakin nuruyla aydınlanma ile olur. Bunun kalıcı ve sabit olması da sekine ve güven duygusunun indirilmesi ile mümkündür. Bunun yanında Hakk’ın emrine muhalefet etmekten, maddi menfaat ve ganimete eğilim göstermekten sakınmak gerekir. Nefsin telef olmasından endişe etmekten kurtulma da ancak nefsin kalp ve ruhun hakimiyeti altında kırılmasıyla gerçekleşebilir. Çünkü sebat ve vakar ruhun vasfıdır. Telaş ve kararsızlık ise nefsin sıfatıdır. Ruh, kalbi hakimiyeti altına alınca, ona hükümran olunca, onu nefsin sıfatlarının istilasından ve askerlerinin saldırısından korur. Bu yüzden kalp ona aşık olur ve sükunet bulur. Çünkü özü itibariyle sevilendir ve nuranidir. Kalp ruhtan aldığı güçle nefis ve kuvvetlerine karşı baskın hale gelir. Nefsi yener ve kırar. Galibiyetini ve zulmetini üzerinden atar. Onu zelil ve itaatkar hale getirir. Böylece nefsin de kararsızlığı ortadan kalkar, kalbin nuruyla aydınlanır. O zaman rahmet iner. Kalp de nuraniliğiyle sema melekutuyla uyumlu hale gelir. Altındaki güçlere boyun eğdirir. Üstündeki güçlere de sevgi ve iştiyakla yönelir. Bu uyumla sema melekutuyla temas kurar. Fiillerinde onun güçlerinin ve sıfatlarının inmesini sağlar. Özellikle süfli âlemden uzaklaşması ve sıyrılması, yakin kuvvetiyle kendini tamamen o âlemden koparması ve ulvi cihete tevekkül etmesi sırasında. Bu kuvvetlerden destek alarak öfkelendiği güçleri ezer. İşte meleklerin inmesinin anlamı budur. Lakin tam tersi olarak davranırsa yani telaşa kapılıp ürkerse, değişime uğrayıp korkarsa veya dünyaya eğilim gösterirse, nefis ona galip gelir, baskı altına alır. Onu istila ederek sıfatının karanlığıyla nurdan perdeler. Artık sözünü ettiğimiz uyumdan eser kalmaz. Yardım kesilir. Melekler inmez olur.

ÂL-İ İMRÂN SURESİ • 219

126-Allah, bunu size sırf bir müjde olsun ve kalpleriniz bu sayede rahatlasın diye yaptı. Zafer, yalnızca mutlak güç ve hikmet sahibi Allah katındandır. 127-Allah, kâfirlerden bir kısmının kökünü kessin ve onları perişan etsin, böylece bozulmuş bir halde dönüp gitsinler diye (böyle yaptı.) 128-Ki bu işte senin yapacağın bir şey yoktur. Yahut tevbelerini kabul etsin ya da onlara azap etsin diye. Çünkü onlar zalimdirler. 129-Göklerde ve yerde ne varsa Allah’ındır. Dilediğini bağışlar, dilediğine azap eder. Allah, çok bağışlayıcı ve çok merhametlidir. 130-Ey iman edenler! Kat kat arttırılmış olarak faiz yemeyin. Allah’tan sakının ki kurtuluşa eresiniz. 131-Kâfirler için hazırlanmış bulunan ateşten sakının! 132-Allah’a ve Resulüne itaat edin ki rahmete kavuşturulasınız. “Allah, bunu size sırf bir müjde olsun…diye yaptı.” Sizi meleklerle desteklemeyi sırf size müjde olsun diye yaptı. Ki kalbinizin gücü, cesaretiniz, kahramanlığınız, Hakka yönelişteki aktifliğiniz ve süluk esnasında mücerretliğiniz artsın. “Ve kalpleriniz bu sayede rahatlasın…” böylece arınmanız oranında ilahi feyiz gerçekleşsin, terk ettiklerinizin yeri dolsun. “Zafer, yalnızca… Allah katındandır…” Meleklerden veya başkalarından değildir. Çokluğa dalıp vahdetten, halka karışıp Hak’tan perdelenmeyin. Çünkü bunlar gerçeklikleri olmayan görüntülerdir, bunların etkileri de yoktur. “Mutlak güç sahibi…” kahrediciliğiyle galip gelen sınırsız güç sahibi ve “Hikmet sahibi…” Hikmeti uyarınca kahrını ve yardımını meleklerin suretinde gizleyen yalnızca Allah’tır. “Kâfirlerden bir kısmının kökünü kessin…” Müminleri güçlendirme amacına yönelik olarak kâfirlerin bir kısmını öldürsün. “Veya onları perişan etsin…” müminleri üstün ve aziz kılmak maksadıyla onları hezimete uğratıp rezil etsin, alçaltsın. “Yahut tevbelerini kabul etsin…” müminlerin sayısını çoğaltmak maksadıyla Müslüman olup tevbe etmelerini sağlasın. “Ya da onlara azap etsin.” Müslümanları sevindirmek maksadıyla, onlara, zulümleri, küfürde ısrar etmeleri sebebiyle azap etsin diye, sizi meleklerle destekledi.

220 • TEFSİRİ KEBİR / TE’VİLÂT

Ayetlerin akışı içinde matuf ve mutafun aleyh arasında “ki bu işte senin yapacağın bir şey yoktur” ara cümlesine yer veriliyor. Ta ki Resulullah (s.a.v) bir an için gaflete girip bu işlerin bazısında kendisinin etkin olduğunu düşünmesin, böylece tevhidden perdelenmesin, bu kısımların tümü ile ilgili olarak müşahedesi ortadan kalkmasın, değişime uğramasın. Yani, onların durumu ne olursa olsun, bunda senin hiçbir etkin yoktur. Sen, uyarmakla görevlendirilmiş mülk âlemindeki görevin gereği bir beşerden başka bir şey değilsin. Senin görevin sadece tebliğ etmektir. Onların işleri Allah’a bağlıdır. “Ey iman edenler! … faiz yemeyin.” Rızık arama hususunda Allah’a güvenip dayanın, faiz yoluyla rızık kazanmaya çalışmayın. Fetih talebi ve düşmanla cihad esnasında, Allah’ın koruması ve muhafazası sayesinde korkuya kapılmamanız için, sırf Allah’a güvenip dayanmanız, tevekkül etmeniz zorunlu olduğu gibi rızık talep ederken de sırf O’na güvenip dayanmanız, yalnızca O’na tevekkül etmeniz zorunludur. Biliniz ki, faizcinin cezası kâfire verilen cezanın aynısıdır. O halde faizden sakının. Çünkü faizci, Allah’ın fiillerine karşı perdelenmiştir. Tıpkı kâfir, Allah’ın sıfatlarından ve zatından perdelendiği gibi. Rahmet ne kadar geniş olsa da perdelenmiş kimseye ulaşmaz. O halde Allah’a itaat etmek suretiyle perdeleri kaldırın, ki Allah’ın rahmeti size yetişsin. “…Koşun…” Sizin Hakk’ı müşahede etmenizin önünde perde işlevini gören fiillerinizi Allah’ın fiilleriyle örtmeye koşun. Sizin tevekkülden ve fiiller tecellisinden ibaret olan mülk âlemi cennetinden mahrum olmanızın nedeni kendi fiillerinizi görmenizdir. O halde, fiillerinizi O’nun fiilleriyle örtmenizi gerektiren fiil tevhidine ve “cennete..” itaatten ibaret fiil cennetine koşun. Nitekim hadiste “Azabından affına sığınırım.” buyrulmuştur. Çünkü burada sözü edilen cennetten maksat, fiiller cennetidir. Bu cennetin genişliği de göklerin ve yerin genişliği şeklinde vasfedilmiştir. Çünkü fiiller tevhidi mülk âlemi tevhididir. Dolayısıyla, fiiller tevhidinin miktarı mülk âleminin miktarı kadardır. Fiiller zinciri genişlik olarak belirlenir. O da her fiilin başka bir fiile bağlı olması olarak belirginleşir ve insanların takdir edip ölçebildikleri mülk âlemiyle sınırlıdır. Uzunluğa gelince, ne sınırlandırılabilir ne de ölçülebilir. Çünkü fiil, sıfatın mazharıdır. Sıfat ise zatın mazharıdır. Zatın ise ne sonu vardır, ne sınırı. Dolayısıyla, zattan ve sıfatlardan perdelenenler sadece bu cennetin genişliğini görebilirler.

ÂL-İ İMRÂN SURESİ • 221

Karşı konulmaz güce sahip Allah’ın huzurunda olanlara gelince, onların cennetlerinin genişliği uzunluğunun aynısıdır ve uzunluğunun da bir sınırı yoktur. Dolayısıyla uzunluğu ve genişliği takdir edilip ölçülemez. 133-Rabbinizin bağışına ve takva sahipleri için hazırlanmış olup genişliği gökler ve yer kadar olan cennete koşun! 134-O takva sahipleri ki, bollukta da darlıkta da Allah için harcarlar; öfkelerini yutarlar ve insanları affederler. Allah da güzel davranışta bulunanları sever. “Takva sahipleri için hazırlanmış…” fiillerinin perdelerinden ve fiilleri Allah’tan başkasına nispet etme şirkinden sakınanlar için hazırlanmıştır. “Onlar, bollukta da darlıkta da Allah için harcarlar…” Birbirine zıt haller onları infakta bulunmalarına engel olmaz. Çünkü bütün fiilleri Allah’tan görmek suretiyle O’na sahih bir şekilde tevekkül ederler. “Öfkelerini yutarlar…” Bu yüzden kendilerine karşı işlenen bir suçu Allah’ın fiili olarak görürler ve buna itiraz etmezler. Eğer öfkelenmezlerse rıza ve sıfat cennetleri makamında olurlar. “Ve insanları affederler…” az önce değindiğimiz gerekçeden dolayı insanları affederler. Çünkü Allah’ın azabından O’nun affına sığınırlar. “Allah da güzel davranışta bulunanları sever.” Allah’ın fiillerinin tecellilerini müşahede ederler. 135-Yine onlar ki, bir kötülük yaptıklarında, ya da kendilerine zulmettiklerinde Allah’ı hatırlayıp günahlarından dolayı hemen istiğfar ederler. Zaten günahları Allah’tan başka kim bağışlayabilir ki! Bir de onlar, işledikleri kötülüklerde, bile bile ısrar etmezler. 136-İşte onların mükâfatı, Rableri tarafından bağışlanma ve altlarından ırmaklar akan, içinde ebedi kalacakları cennetlerdir. Böyle amel edenlerin mükâfatı ne güzeldir! “Onlar ki, bir kötülük yaptıklarında…” işledikleri fiillerin kendi kudretlerinden kaynaklandığını görmeleri nedeniyle büyük günahlardan birini işledikleri “ya da kendilerine zulmettiklerinde…” küçük günahlar işlemek ve de bu esnada nefislerini ön plana çıkarmak suretiyle nefislerinin haklarında eksilmeye gittiklerinde “Allah’ı hatırlarlar…” fiillerinin süduru ile ilgili olarak Allah’ı hatırlarlar ve bu fiillerin O’nun kudretiyle gerçekleştiklerini düşünürler. Bu fiillerin O’nun tarafından kendilerine yöneltilmiş bir sınav olduğunu düşünüp bu fiillerden teberri ederek O’na yönelirler.

222 • TEFSİRİ KEBİR / TE’VİLÂT

“Hemen istiğfar ederler…” Kendilerini güç ve kuvvetten soyutlayarak fiilleriyle işledikleri günahlardan ibaret olan fiillerini örtmesini isterler. “Zaten günahları… kim bağışlayabilir ki…” günahların varlıklarını “Allah’tan başka…” kim örtebilir ki! Yani Allah’tan başka günahları bağışlayacak kimsenin olmadığını bilirler. “İşledikleri kötülüklerde … ısrar etmezler…” gaflet halinde veya nefislerinin zuhuru esnasında işledikleri kötülüklerde ısrar etmezler. Bilakis tevbe ederler ve fiilleri itibariyle Allah’a dönerler. “Bile bile…” Onlar, fiillerin ancak Allah’a ait olduklarını bilirler. “Böyle amel edenlerin mükâfatı ne güzeldir!” fiiller tevhidi gereğince amel edenlere ne güzel bir ödül vardır. 137-Sizden önce nice ilahi kanunlar gelip geçmiştir. Onun için, yeryüzünde gezin dolaşın da yalan sayanların akıbeti ne olmuş, görün! 138-Bu, bütün insanlığa bir açıklamadır; takva sahipleri için de bir hidayet ve bir öğüttür. 139-Gevşeklik göstermeyin, üzüntüye inanmışsanız, üstün gelecek olan sizsiniz. kapılmayın. Eğer

140-Eğer siz bir acıya uğradınızsa, o kavim de benzer bir acıya uğramıştır. O günleri biz insanlar arasında döndürür dururuz. Ta ki Allah, iman edenleri ortaya çıkarsın ve aranızdan şahitler edinsin. Allah zalimleri sevmez. 141-Bir de, Allah, iman edenleri günahlardan temize çıkarmak, kâfirleri de helak etmek ister. 142-Yoksa Allah içinizden cihad edenleri belli etmeden, sabredenleri ortaya çıkarmadan cennete gireceğinizi mi sandınız? “Sizden önce…gelip geçmiştir.” Sizden öncekiler fiil tevhidi hususunda Nebiyleri yalanladıkları için onların başına, Allah’ın fiilleri kapsamında koyduğu birer yasa olarak nice vakıalar ve öç amaçlı musibetler gelip geçmiştir. “Onun için, yeryüzünde gezin dolaşın da… görün…” onların geride bıraktıkları kalıntılar arasında dolaşın, akıbetleri nasıl olmuş, görün. Bu anlatılanlar “bütün insanlığa bir açıklamadır…” fiiller tevhidine ve yakini iman ayrıntısına ilişkin bir beyandır. İnsanlar da bu hususta yakini inanca ulaşmışlar, çeşitlilik arz eden davranışlarıyla tevbe edenler, günahta ısrar edip perdelenenler, yalanlayanlar şeklinde

ÂL-İ İMRÂN SURESİ • 223

çeşitli gruplara ayrılırlar. “Hidayet”i artırma, bizzat gözlem şeklinde açığa çıkarma, inancı sağlamlaştırma, fiillerini görmelerini sağlayarak takva sahiplerine öğüt verme olarak belirginleşir. Ya da onlara sıfat ve zat tevhidine giden yolu gösterir. “Gevşeklik göstermeyin…” cihad esnasında kâfirlerin yoğun saldırıları, istilaları karşısında gevşeklik göstermeyin. “Üzüntüye kapılmayın…” Kaçırdığınız fetihten, yaralanan veya şehit düşen kardeşlerinizden dolayı üzülmeyin. “Üstün gelecek olan sizsiniz…” Allah’a yakınlığınızdan ve Allah’ın ehli oluşunuzun bir neticesi olarak derecenizin yüksekliğinden dolayı en yüksek mertebeye ulaşacak olanlar sizlersiniz, eğer muvahhid iseniz. Çünkü muvahhit, başına gelenlerin Allah’ın sınama amaçlı musibetleri olduğunu bilir. Bu yüzden şayet rıza derecesine ulaşmamışsa bile, en alt derecesi sabırdır ve bundan güç alır, üzülmez ve gevşeklik göstermez. “O günler…” Bu olayların, meydana gelen büyük hadiselerin “gün ve günler” olarak isimlendirilmesi bir gelenektir. Nitekim yüce Allah şöyle buyurmuştur: “Onlara Allah’ın günlerini hatırlat.” (İbrahim, 5) Daha önce “Allah ortaya çıkarsın…” ifadesinin tefsiri bağlamında bunun malumun meydana gelişine bağlı olarak ayrıntılı bilginin ortaya çıkması anlamında olduğunu söylemiştik. “Ve aranızdan şahitler edinsin…” Hakk’ı gözlemleyen ve kendi nefislerini göz ardı eden Hak şahitleri edinsin. Yani bizim olayları insanlar arasında döndürüp durmamızın çeşitli amaçları vardır. Burada zikredilmeyen birçok hükme tabidir bu husus. İstidatlarında potansiyel olarak bulunan sabır ve dayanıklılık gibi erdemleri pratiğe çıkarmak, yakin gücünü belirginleştirmek, cana ve nefse fazla önem vermemek, kalbin nefsi istila edip ezmesine imkân sağlamak gibi değişik sonuçları vardır. Yukarıda anlatılan iki nedenden dolayı ve de –şayet onların aleyhine ise-müminleri, onları Allah’tan uzaklaştıran günah ve örtülerden ceza ve musibetlerle kurtarmak, bir de –şayet onların aleyhine ise-kâfirleri ezmek, kahretmek, köklerini kurutmak gibi gayelere matuf olarak bu olayları insanlar arasında döndürüp durur.

224 • TEFSİRİ KEBİR / TE’VİLÂT

Bu illet cümleleri arasında “Allah zalimleri sevmez…” ifadesine yer veriliyor. Bunun nedeni de, iman ve şahitlik sıfatına, yakinin kemalinden dolayı sebat gücüne sahip olmayan, bilakis ganimet elde etmek veya başka bir şey için savaşa katılan kimsenin zalimlerden olduğunun ve Allah’ın da zalimleri sevmediğinin bilinmesini sağlamaktır. 143-And olsun ki siz, ölümle yüz yüze gelmeden önce onu temenni ederdiniz. İşte şimdi onu karşınızda gördünüz. 144-Muhammed, ancak bir Rasuldur. Ondan önce de Resuller gelip geçmiştir. Şimdi o ölür ya da öldürülürse, gerisin geriye mi döneceksiniz? Kim geri dönerse, Allah’a hiçbir şekilde zarar vermiş olmayacaktır. Allah, şükredenleri mükâfatlandıracaktır. “And olsun ki siz, ölümle yüz yüze gelmeden önce onu temenni ederdiniz.” Yakin sahibi bir kimsenin bu özelliği meleke haline gelmemişse, bilakis zaman zaman zihinde parlayan düşünceler düzeyinde ise, bu kimse bazı hallerinde bazı şeyler temenni eder veya nefsinin durumuna göre her zaman birtakım iddialarda bulunur. Aynı durum yakin sahibi olmayan kimseler için de geçerlidir. Böyle bir kimse, bu hale sahip olduğu sürece kalbi yöneliş esnasında bu temenniyi rahatlıkla dile getirebilir. Ama bu halin dışında, özellikle söz konusu hale arkasını dönüp gitmesi esnasında bundan bir iz kalmaz. Aynı şekilde bir hale şahit olmayan, onu uygulamalı olarak yaşamayan biri de onu nefsinde tasavvur ettiği için temenni edebilir, nasılsa salt tasavvur esnasında kendisine bir zarar gelmez. Fakat, bu halin meydana gelmesi ve bu halle sınanması durumunda halin zorluklarına katlanamaz. Anlatıldığına göre Semnun el-Muhib (Allah rahmet etsin) bir beytinde “Beni istediğin gibi imtihan et…” demiş. Derken bir süre sonra esir düşmüş, ama esaretin zorluklarına tahammül edememiş. Yolda şuursuzca gidip geliyor ve çocuklara oynamaları için ceviz gibi şeyler atar ve “yalancı amcanıza beddua edin.” dermiş. Şair şöyle der: Bir korkak bir yerde yalnız kalınca Cenkte dövüşüp vuruşmayı arzular Makama dönüşmedikçe bir hale iltifat etmemek gerekir. Bir makam da uygun bir zeminde imtihan edilmedikçe ona itibar etmemek lazımdır. Eğer bu imtihandan çıkarsa bu makam sahihtir.

ÂL-İ İMRÂN SURESİ • 225

İşte büyük olayların yaşadığı günlerin, insanlar arasında dolaştırılmasının olumlu sonuçlarından biri budur. Ki ölüm fikrine alışsınlar, yakini inançları güçlensin, geniş bir sabır kapasitesine sahip olsunlar, makamları müşahede ve gözlem ile gerçekleşsin. Nitekim, ayetin devamında bu hususa şöyle işaret edilmiştir: “İşte şimdi onu karşınızda gördünüz…” kardeşlerinizin gözlerinizin önünde öldürülmesine tanık oldunuz “ve siz…” buna şahitlik ediyordunuz. Burada onlara yönelik bir eleştiri söz konusudur. Çünkü yakini inançları hal düzeyindeydi, makam düzeyinde değildi; bu yüzden sınama meydanında yenildiler. “Muhammed, ancak bir Rasuldur…” O, müjdeleyen bir Rasuldür ve ileride ölecek veya öldürülecektir, tıpkı kendisinden önceki diğer Resuller gibi. Dini ile ilgili olarak yakini inanca, rabbi hakkında basiret esaslı bir anlayışa sahip bir kimse, Resulun ölmesinden veya öldürülmesinden dolayı dininden dönmez, üzerinde bulunduğu hayat sisteminden vazgeçmez. Çünkü o, Rabbi için cihad eder, Resul için değil tıpkı önceki Resullerin ashabı gibi. Nitekim Enes b. Malik’in amcası Enes, Uhud günü, Resulullah’ın öldürüldüğüne dair haberle sarsılınca, bu haber yayılıp Müslümanlar hezimete uğrayınca ve bu haber kendisine de ulaşıp bazıları “Keşke falanca bizim için Ebu Süfyan’dan eman alsaydı.” Münafıklar da “Eğer Resulullah olsaydı, öldürülmezdi.” demeye başlayınca, şöyle demiştir: “Ey topluluk! Eğer Muhammed öldürülmüşse, Muhammed’in Rabbi daima diridir ve ölümsüzdür. Siz, Resulullah’tan sonra yaşayıp da ne yapacaksınız! Onun savaştığı dava uğruna siz de savaşın. Onun uğruna öldüğü din için siz de ölün.” Ardından şunu söylemiştir: “Allah’ım! Bunların söylediklerinden beri olduğumu sana belirtmek isterim. Bunların getirdiği haberden uzaklaşıp sana sığınıyorum.” Sonra kılıcını kavradığı gibi savaş meydanına atıldı ve öldürülünceye kadar savaştı. “Kim geri dönerse, Allah’a hiçbir şekilde zarar vermiş olmayacaktır.” O, münafıklığıyla ve inancında yakini özelliğin zayıflığıyla kendisine zarar verir. “Allah, şükredenleri mükâfatlandıracaktır.” Enes b. Nadr ve benzeri yakini inanca sahip olup İslam nimetine karşılık şükürlerini eda edenleri ödüllendirecektir.

226 • TEFSİRİ KEBİR / TE’VİLÂT

145-Hiçbir kimse yok ki, ölümü Allah’ın iznine bağlı olmasın. Ölüm, belli bir süreye göre yazılmıştır. Her kim, dünya nimetini isterse, kendisine ondan veririz; kim de ahiret sevabını isterse, ona da bundan veririz. Biz şükredenleri mükâfatlandıracağız. 146-Nice Nebiyler vardı ki, beraberinde birçok Allah eri bulunduğu halde savaştılar da, bunlar, Allah yolunda başlarına gelenlerden dolayı gevşeklik ve zaaf göstermediler, boyun eğmediler. Allah sabredenleri sever. 147-Onların sözleri, sadece şöyle demekten ibaretti: “Ey Rabbimiz! Günahlarımızı ve işimizdeki taşkınlığımızı bağışla; ayaklarımızı sabit kıl; kâfirler topluluğuna karşı bizi muzaffer kıl!” 148-Allah da onlara dünya nimetini ve ahiret sevabının güzelliğini verdi. Allah, iyi davrananları sever. 149-Ey iman edenler! Eğer kâfirlere uyarsanız, gerisin geriye döndürürler de, hüsrana uğrayanların durumuna düşersiniz. 150-Oysa sizin Mevlanız Allah’tır ve O, yardımcıların en hayırlısıdır. 151-Allah’ın, hakkında hiçbir delil indirmediği şeyleri O’na ortak koşmaları sebebiyle, kâfirlerin kalplerine yakında korku salacağız. Gidecekleri yer de cehennemdir. Zalimlerin varacağı yer ne kötüdür! “Hiçbir kimse yok ki, ölümü Allah’ın iznine bağlı olmasın. Ölüm, belli bir süreye göre yazılmıştır.” Yakini inanca sahip olup bu anlamı bizzat müşahede eden kimse, insanların en cesuru olur. Hatem b. Esem, Şakik el-Belhi ile beraber Horasan bölgesinde gerçekleştirilen bazı savaşlara katıldığını belirterek şunları anlatıyor: Şakik bana dedi ki: Kalbini nasıl buluyorsun ey Hatem? Dedim ki: Tıpkı zifaf gecesi gibi iki hal arasındaymış gibi buluyorum. Bunun üzerine silahını indirdi ve: Ben de kalbimi şöyle buluyorum, dedi. Başını kalkanının üzerine koydu ve savaşın orta yerinde uyudu. O uyurken ben onun horlamasını duyuyordum.” İşte kalbin Allah’a güvenmesinin, O’na dayanıp sükuna ermesinin son noktası budur. Bu yakinin gücünün bir göstergesidir. “Kâfirlerin kalplerine yakında korku salacağız.” Kâfirlerin kalplerine korku salınmasının sebebi, Allah’a ortak koşmalarıdır. Çünkü cesaret ve diğer erdemler nefis güçlerinden yansıyan dengeli davranışlardır ve bu da vahdetin gölgesinin nefis üzerine vurmasından, vahdet nuruyla aydınlanan kalbin nuruyla nurlanmasından kaynaklanmaktadır. Bu da ancak tevhidinde yakin derecesine ulaşmış muvahhidden başkası için gerçek anlamda tamamlanmayan bir durumdur.

ÂL-İ İMRÂN SURESİ • 227

Müşrike gelince, o, kuvvet kudret menbaından perdelenmiştir. Çünkü, yoklukla malul bir varlığı Allah’a ortak koşmuştur. Ve çünkü yoklukla malul varlık, mümkün niteliklidir, varlığı gizli ve siliktir, zayıftır. Nefsi itibariyle bir gücü, varlığı ve gerçek bir zatı yoktur. Allah, onun varlığına dair bir kanıtı kesinlikle indirmemiştir. Devlete konsa da savlete veya heybete sahip olsa da mabudundan daha güçlü olamaz. O aslı, kalıcılığı ve bekası olmayan bir şeydir. Müşriklerin devleti, hakimiyeti saman alevi gibidir. 152-Siz Allah’ın izni ile düşmanlarınızı öldürürken, Allah, size olan vaadini yerine getirmiştir. Nihayet, öyle bir an geldi ki, Allah arzuladığınızı size gösterdikten sonra zaafa düştünüz; emir konusunda tartışmaya kalkıştınız ve asi oldunuz. Dünyayı isteyeniniz de vardı, ahireti isteyeniniz de vardı. Sonra Allah, denemek için sizi onlardan alıkoydu. Ve and olsun sizi bağışladı. Zaten Allah, müminlere karşı çok lütufkârdır. 153-O zaman Rasul arkanızdan sizi çağırdığı halde siz, durmadan uzaklaşıyor, hiç kimseye dönüp bakmıyordunuz. Allah size keder üstüne keder verdi ki, bundan dolayı gerek elinizden gidene, gerekse başınıza gelenlere üzülmeyesiniz. Allah yaptıklarınızdan haberdardır. “Allah, size olan vaadini yerine getirmiştir.” Yani sabır gösterip takvayı koruduğunuz sürece size zafer vaat etmiştir. Cihada güçlü bir sabırla devam ettiğiniz, yardım ve sebata karşı yakin düzeyinde sarsılmaz bir güven beslediğiniz, Hakk’a yönelirken amaç ve mesaj birliği içinde olduğunuz, Rasule muhalefet etmekten, nefsin dünya süslerine yönelik meylinden sakındığınız, Hak’tan yüz çevirmekten korunduğunuz, dünya için değil, Allah için cihad ettiğiniz sürece, Allah yardımıyla ve size yönelik vaadini yerine getirmesiyle yanınızdadır. O zaman Allah’ın izniyle kâfirleri öldürür, onları hezimete uğratırsınız. “Nihayet…zaafa düştünüz…” Yakini inancınıza zaaf sirayet etmesinden, Hakk’ın kendisine karşı inancınızın fesada uğramasından, ganimet edinmeye cevaz vermesini yanlış yorumlayıp mal düşkünlüğü sergilemenizden dolayı içinize korku düştü. “Tartışmaya kalkıştınız…” İttifak ettikten ve dünya nimetlerine karşı sabır gösterdikten sonra savaş hususunda birbirinizle tartışmaya başladınız, merkezden ayrılmamakla

228 • TEFSİRİ KEBİR / TE’VİLÂT

ilgili olarak size yönelttiği emri terk etmek suretiyle Rasule karşı geldiniz ve dünyanın çekici süslerine meylettiniz. “Arzuladığınızı size gösterdikten sonra…” zafer ve ganimeti size gösterdikten sonra. Bütün bunları size gösterdiğinde, Allah’a şükretmenizin, O’na büyük bir arzuyla yönelmenizin zamanı gelmişti. Ama siz bunu göz ardı ettiniz. Sizin en şereflileriniz ahireti arzu edenlerinizdi. Geride kalanlar da dünyayı istiyorlardı. İçinizde sırf Allah’ı isteyen kalmamıştı. Bu yüzden Allah zaferinizi engelledi. “Sonra Allah, denemek için sizi onlardan alıkoydu…” Yaptıklarınızla sizi denemek için. Bu deneme size yönelik bir lütuf ve ikramdı. “Zaten Allah, müminlere karşı çok lütufkardır.” Bütün hallerde onlara lütuflarda bulunur, ikram eder; ya zafer bahşederek ya da imtihan ederek. Çünkü imtihan gizli bir fazilet ve lütuftur. Bunun amacı da kulların yaşadıkları hallerin, Hakk’ın sıfatlarının zuhur etmesini celbeden olgular olduklarını öğrenmeleridir. Şu halde kullar kendileri için ne hazırlamışlarsa, o, Allah katında kendilerine bahşedilir. Nitekim “Bana itaat edene muti olurum” Kutsi hadisini ele alırken bu konuya değinmiştik. Onlar nasıl Allah ile beraber olurlarsa Allah da o şekilde onlarla beraber olur. İzlenmeyen hallere yönelmemeleri, zorluklara karşı sabırlı olmaya alışmaları, zorlu zeminlerde sebat etmeleri, yakini kalıcılaştırmaları, onu bir meleke ve makam haline getirmeleri ve “bir kavim kendi durumunu değiştirmedikçe Allah onların durumunu değiştirmez.” gerçeğini bizzat yaşamaları, dünyaya ve göz alıcı süslerine meyletmemeleri, Hak’tan gafil olmamaları, Hakk’ı dünya ve ahiret karşılığında satmamaları için böyle bir süreç gereklidir. Bir diğer amaç da bazı kimselere geçici bir ceza vererek günahlarından arınmalarının ve de şehadet mertebesine yükselmelerinin, yani önlerindeki perdelerin, özellikle nefis sevgisi perdesinin kaldırılmasının sağlanmasıdır. Böylece tertemiz olarak Allah’ın huzuruna çıksınlar. Bu yüzden “Ve and olsun sizi bağışladı.” buyurmuştur; çünkü imtihan af sebebidir. “Allah size keder üstüne keder verdi…” Sizi onlara galip gelmekten alıkoydu. Sizi kederle cezalandırdı. Bunun sebebi, Rasule karşı gelmeniz, zaafa düşüp birbirinizle tartışarak onu üzmenizdi. Veya size keder üstüne keder verdi. Yani sizi kat be kat üzüntüye düşürdü ki, zorluklara karşı sabretmeyi, zorluklarda sebat etmeyi alışkanlık haline

ÂL-İ İMRÂN SURESİ • 229

getiresiniz, galibiyet, zafer, ganimet ve her şeyin Allah’tan olduğunu, kendinizden kaynaklanmadığını bilmeyi bir refleks haline getiresiniz. Bir de “elinizden gidene…” kaçırdığınız hazlara ve menfaatlere ve “başınıza gelenlere…” uğradığınız üzüntü ve zararlara “üzülmeyesiniz…” 154-Sonra o kederin arkasından Allah size bir güven indirdi ki, uyuklama hali bir kısmınızı kaplıyordu. Kendi canlarının kaygısına düşmüş bir grup da, Allah’a karşı haksız yere cahiliye devrindekine benzer düşüncelere kapılıyorlar, “bu işten bize ne!” diyorlardı. De ki: İş tamamen Allah’a aittir. Onlar, sana açıklayamadıklarını içlerinde gizliyorlar. “Bu işten bize bir şey olsaydı, burada öldürülmezdik” diyorlar. Şöyle de: Evlerinizde kalmış olsaydınız bile, öldürülmesi takdir edilmiş olanlar, öldürülüp düşecekleri yerlere kendiliklerinden çıkıp giderlerdi. Allah, içinizdekileri yoklamak ve kalplerinizdekileri temizlemek için böyle yaptı. Allah içinizde ne varsa hepsini bilir. “Sonra…” Kederin yerini güven duygusu aldı. Allah “bir kısmınızı…” uyuttu. Samimi ve niyetlerinde sadık olanları uyuklama hali aldı, münafıkları değil. Onlar “kendi canlarının kaygısına düşmüşlerdi…” Rasulün ve affedilmenin somut alameti gibi savaş meydanında direnenlerin canının derdine düşmemişlerdi. “Öldürülmesi takdir edilmiş olanlar, öldürülüp düşecekleri yerlere kendiliklerinden çıkıp gelirlerdi.” Nitekim başka bir ayette bu hususa şöyle değinilmiştir: “Yeryüzünde vuku bulan ve sizin başınıza gelen herhangi bir musibet yoktur ki, biz onu yaratmadan önce, bir kitapta yazılmış olmasın.” (Hadid, 22) “Allah, içinizdekileri yoklamak için…” istidadınız kapsamında var olan doğruluk, ihlas, yakin, sabır, tevekkül, arınıp soyutlanma, her türlü ahlaki erdem ve makamları sınamak, onları kuvveden fiile çıkarmak “ve kalplerinizdekileri temizlemek”, göğsün derinliklerinden kalbin mahzenlerine yansıyan şeytan vesveselerinden, hallerin alçaklıklarından ve nefsin olumsuz düşüncelerinden oluşan tökezlemeleri ayıklamak için böyle yaptı. Çünkü bela, Allah’ın kırbaçlarından biridir ki, onunla kullarına kendine doğru sevk eder; nefislerinin sıfatlarından arındırarak, içlerindeki kemalleri dışarıya çıkararak, bu esnada onları halktan ve nefisten koparıp Hakk’a bağlayarak kendine yöneltir. Bu yüzden yüce Allah, önce Nebileri, sonra velileri … sınama amaçlı belalara uğratır. Nitekim Rasulullah (s.a.v)

230 • TEFSİRİ KEBİR / TE’VİLÂT

kendi üstünlüğünü belirtmek amacıyla şöyle buyurmuştur: “Hiçbir Resul benim çektiğim kadar eziyet çekmemiştir.” Bir bakıma şöyle demek istemiştir: “ Hiçbir Rasul benim gibi arınmamıştır.” Şair ne güzel söylemiş: İyi ki musibetler var; onlar Alçaklar için pas, özgür şahsiyetler için parlatan ciladır. Çünkü musibetler esnasında her insan ancak istidadında gizli kalan karakterlerini dışarıya yansıtır. Nitekim “İmtihan ile kişi ya saygınlık kazanır ya da alçalır.” 155-İki ordu karşılaştığı gün, sizi bırakıp gidenleri, sırf işledikleri bazı hatalar yüzünden şeytan kaydırmıştı. Yine de Allah onları affetti. Çünkü Allah Ğafur’dur (çok bağışlayıcıdır), Halimdir. “Kaydırmıştı…” kaydırmak istemişti. Yani onları doğru çizgiden sapıp kaymaya çağırmıştı. Burada kastedilen, arkasını dönüp gitmek şeklinde belirginleşen ameli kaymadır. “İşledikleri bazı hatalar yüzünden…” bazı günahları yüzünden. Çünkü şeytanın gücü ancak insanlara vesvese vermeye ve imkân bulursa emirlerini onlara uygulatmaya yeter. Bu da kalpte meydana gelen en basit bir zulmetten ve nefisteki küçücük bir hareketten kaynaklanır. Nitekim, “Bir günahtan sonra işlenen diğer günah, önceki günahın cezasıdır.” denilmiştir. “Yine de Allah onları affetti.” Özür dileyip pişman oldukları için onları affetti. 156-Ey iman edenler! Sizler, inkâr edenler ve yeryüzünde sefere çıkan veya savaşan kardeşleri hakkında “eğer bizim yanımızda kalsalardı ölmezler, öldürülmezlerdi.” diyenler gibi olmayın. Allah bu kanaati onların kalplerine bir hasret olarak koydu. Canı veren de alan da Allah’tır. Allah, yaptıklarınızı hakkıyla görür. 157-Eğer Allah yolunda öldürülür ya da ölürseniz, şunu bilin ki, Allah’ın mağfireti ve rahmeti onların topladıkları bütün şeylerden daha hayırlıdır. 158-And olsun, ölseniz de öldürülseniz de Allah’ın huzurunda toplanacaksınız.

ÂL-İ İMRÂN SURESİ • 231

159-O vakit, Allah’tan bir rahmet ile onlara yumuşak davrandın! Şayet sen kaba, katı yürekli olsaydın, hiç şüphesiz, etrafından dağılıp giderlerdi. Şu halde onları affet; bağışlanmaları için dua et; iş hakkında onlara danış. Kararını verdiğin zaman da artık Allah’a güven. Çünkü Allah, kendisine dayanıp güvenenleri sever. 160-Allah size yardım ederse, artık size üstün gelecek kimse yoktur. Eğer sizi bırakıverirse, ondan sonra size kim yardım eder? Müminler ancak Allah’a güvenip dayanmalıdırlar. “Allah bu kanaati onların kalplerine bir hasret olarak koydu.” Bu sözü, bu inancı onların kalplerine bir darlık, bir sıkıntı ve bir keder olarak koydu. Çünkü onlar öldürülmeyi ve ölümü kişinin fiilinin sebep olduğu bir sonuç olarak görürler. Eğer yakin sahibi muvahhidler olsalardı, onu Allah’tan bilirlerdi ve göğüsleri huzurlu bir açıklık içinde olurdu. “Canı veren Allah’tır.” Allah, seferde, cihatta ve başka yerlerde dilediğini canlı bırakır, yaşatır ve “canı alan da Allah’tır…” dilediğini de hazarda ve başka yerlerde öldürür. “Allah’ın mağfireti ve rahmeti…” Allah’ın size bahşedeceği fiil ve sıfat cenneti gibi uhrevi nimetler sizin için dünyevi nimetlerden daha iyidir. Çünkü siz ahiret için amel ediyorsunuz. “Allah’ın huzurunda toplanacaksınız.” çünkü siz tevhide inanıyorsunuz. Dolayısıyla, ölümden sonraki haliniz, ölümden önceki halinizden daha iyidir. “Allah’tan bir rahmet ile…” rahimi rahmet ile vasıflandığın, yani tam, kâmil ve engin rahmet sıfatına sahip olduğun için… Ki rahmet Allah’ın sıfatlarından biridir ve bu sıfat bahşedilmiş ilahi varlığına tabidir, beşeri varlığa değil. “Onlara yumuşak davrandın. Şayet sen kaba davransaydın…” Nefsin kabalık ve katı kalplilik gibi sıfatlarına sahip olsaydın, “hiç şüphesiz, etrafından dağılıp giderlerdi.” Onların seni sevmelerini gerektiren ilahi rahmet onları bir araya getirmektedir. “Şu halde onları affet.” Sana karşı işledikleri, seninle ilgili suçlarını bağışla. Çünkü sen tevhid nazarıyla bu davranışları Allah’tan bilirsin. Ayrıca sen, beşerin fiiliyle incinmekten, yapıp ettiklerinden dolayı öfkelenmekten, onlardan intikam almak suretiyle hıncını alıp öfkeni dindirmekten yüce bir makama sahipsin. “Bağışlanmaları için dua et.”

232 • TEFSİRİ KEBİR / TE’VİLÂT

Gafletlerinden dolayı Allah hakkın bir suç işledikten sonra pişmanlık duyup özür diliyorlarsa onlar için bağışlanma dile. “Onlara danış…” savaşla ve diğer işlerle ilgili olarak, onlara değer verdiğinin, görüşlerini önemsediğinin, onlara saygı gösterdiğinin bir ifadesi olarak onlarla istişare et. Ama bir işe de karar verdin mi, Allah’a güvenip dayanarak, tevekkül ederek, bütün fiilleri, fetih ve zaferi, akıbetlerin en doğrusunu ve en iyisini bilmeyi kendine veya istişare ettiğin kimselere değil, Allah’a ait bil. Ardından tevekkül ve fiillerde tevhid gibi kavramların anlamlarını “Allah size yardım ederse… ” ifadesinde dile getirildiği gibi gerçekleştir. 161-Bir Nebiyye, emanete hıyanet yaraşmaz. Kim emanete hıyanet ederse, kıyamet günü, hainlik ettiği şeyin günahı boynuna asılı olarak gelir. Sonra herkese-asla haksızlığa uğratılmaksızın-kazandığı tastamam verilir. 162-Allah’ın hoşnutluğunu gözetenle Allah’ın hışmına uğrayan bir olur mu hiç? Berikisinin yeri cehennemdir. Cehennem ise ne kötü bir varış yeridir. 163-Onlar, Allah katında derece derecedirler. Allah onların yaptıklarını görmektedir. 164-And olsun ki içlerinden, kendilerine Allah’ın ayetlerini okuyan, kendilerini temizleyen, kendilerine Kitap ve hikmeti öğreten bir Resul göndermekle Allah, müminlere büyük bir lütufta bulunmuştur. Halbuki, daha önce onlar apaçık bir sapıklık içinde idiler. 165-İki katını düşmanınızın başına getirdiğiniz bir musibet, kendi başınıza geldiği için mi “bu nasıl oluyor!” dediniz? De ki: O, kendi kusurunuzdandır. Şüphesiz, Allah’ın her şeye gücü yeter. 166-İki birliğin karşılaştığı gün sizin başınıza gelenler, ancak Allah’ın dilemesiyle olmuştur ki, bu da müminleri ayırt etmesi için idi. 167-Ve münafıkları otaya çıkarması için idi. Bunlara “Gelin, Allah yolunda çarpışın; ya da savunma yapın” denildiği zaman, “harb etmeyi bilseydik, elbette sizin peşinizden gelirdik” dediler. Onlar o gün, imandan çok, kâfirliğe yakın idiler. Ağızlarıyla, kalplerinde olmayanı söylüyorlardı. Halbuki Allah, onların içlerinde gizlediklerini daha iyi bilir.

ÂL-İ İMRÂN SURESİ • 233

168-Evlerinde oturup kardeşleri hakkında “Bize uysalardı öldürülmezlerdi” diyenlere, “Eğer doğru sözlü insanları iseniz, canlarınızı ölümden kurtarın bakalım!” de. 169-Allah yolunda öldürülenleri sakın ölü sanmayın. Bilakis onlar diridirler; Rableri yanında rızıklara mazhar olmaktadırlar. “Bir Resule, emanete hıyanet yaraşmaz…” Çünkü Resulluk makamı her türlü rezillikten, alçak huylardan uzaktır, Resuller de masumdurlar; bu tür davranışların onlardan sadır olmasına imkân yoktur. Onlar beşeri sıfatlardan sıyrılmış, nefsin ve şeytanın etkilerinden korunmuşlardır. Allah ile kaim ve O’nun sıfatlarıyla sıfatlanmışlardır. “Kim emanete hıyanet ederse…” Hıyanetinin suretinde zuhur eder, ettiği hıyanetin aynısıyla belirir. “Allah’ın hoşnutluğunu gözeten… bir olur mu?” Allah’ın sıfatlarıyla sıfatlandığı için sıfat cenneti olan Rıdvan makamında bulunan Resullerle, nefsinin sıfatlarıyla perdelendiği için Allah’ın hışmına uğrama makamında bulunan hain kimse bir olur mu hiç? “Berikinin yeri…” karanlık nefsin en aşağı çukurudur. Şimdi bu ikisi arasında bir benzerlik var mıdır? “Onlar… derece derecedirler…” Hoşnutluk ehli olanlar da hışma uğrayanlar da farklı derecelere sahiptirler. Ya da derecelerinin farklılığına bağlı olarak birbirlerinden farklıdırlar. “De ki: O, kendi kusurunuzdandır.” Çünkü, bütün davranışlardaki fail sebep Hak Teala’dır, ama edilgen/elverişli sebep de onların nefisleridir. Fail, ancak istidadın layık olduğunu, gerektirdiğini icra eder. Dolayısıyla bir davranış, fail itibariyle Allah’tan, kabul eden/elverişli olan etken itibariyle de kendi nefislerindendir. Nefislerin istidadı da ya aslidir ya da arızidir. Asli istidat, Allah’ın dilemesinin gerektirdiği kutsal feyzindendir. Arızi istidat ise, Allah’ın kaderinin gereği olarak belirginleşir. Meselenin bu tarafı da Allah’a dayanır. Bir başka açıdan da onların nefislerinden olmaz, Allah’tan olur, tevhid gözüyle baktığımızda. Çünkü ortada Allah’tan başkası yoktur. “Müminleri ayırt etmesi için… Münafıkları ortaya çıkarması için…” Yani tafsili ilim kapsamında müminlerle münafıkları birbirlerinden ayırması için.

234 • TEFSİRİ KEBİR / TE’VİLÂT

“Allah yolunda öldürülenleri… sanmayın…” İster, Allah’ın rızasını elde etmek maksadıyla küçük cihatta canlarını feda etmek suretiyle öldürülsünler, ister büyük cihatta nefsi kırmak ve rıyazet yoluyla hevayı ezmek suretiyle öldürülsünler, onları “ölü sanmayın…bilakis onlar diridirler; Rableri yanında…” gerçek hayatla yaşamaktadırlar; tabiatın kirlerinden arınmışlardır, kutsal huzura yakınlaştırılmışlardır. “Rızıklara mazhar olmaktadırlar…” manevi rızıklara nail olmaktadırlar. Yani marifetlerle, hakikâtlerle besleniyor, nurların ışığında aydınlanıyor ve tıpkı diğer canlılar gibi maddi cennetlerde rızıklanıyorlar. Çünkü cennetler değişik mertebelere sahiptirler; kimisi manevi kimisi de maddidir. Gerek manevi, gerekse maddi cennetlerin her birinin amellere göre belirginleşen dereceleri vardır. Manevi olanı zat ve sıfat cennetidir. Bu cennetlerin derecelerinin üstünlüğü, ceberut ve melekut ehlinin derecelerinin üstünlüğüne bağlı olarak şekillenir. Maddi olanı ise fiil cennetidir. Bu cennetin derecelerinin farklılığı da yüce semalardan ve dünya cennetlerinden oluşan mülk âleminin derecelerinin farklılığına göre belirginleşir. Hz. Resulullah’dan (s.a.v) şöyle rivayet edilmiştir: “ Kardeşleriniz Uhud’da şehit düşünce, Allah onların ruhlarını yeşil kuşların bedenlerine yerleştirdi; bunlar cennet nehirleri üzerinde uçuyor, cennetin meyvelerinden yiyorlar. Arşın gölgesine asılmış altından kandillerin dibine sığınıyorlar.” Yeşil kuşlar semavi cisimlere, kandiller ise yıldızlara işarettir. Yani nezih oluşlarından dolayı semavi cisimlerden oluşan ışık kaynaklarına asılırlar. Cennet ırmakları ilim kaynaklarına ve ilim yollarına işarettir. Meyveleri ise haller ve irfanlar anlamındadır. Nehirler ve meyveler, manevi ve maddi cennetlerine göre belirginleşmek üzere maddidirler. Çünkü dünyada mevcut olan yiyecekler, içecekler, cinsel birleşmeler, giysiler ve diğer lezzetler ve şehevi arzular ahirette ve semanın tabakalarında dünyadakinden daha lezzetli ve daha berrak olmak üzere mevcutturlar. 170-Allah’ın lütuf ve kereminden kendilerine verdikleri ile sevinirler. Arkalarından gelecek ve henüz kendilerine katılmamış olan şehit kardeşlerine de hiçbir keder ve korku bulunmadığı müjdesinin sevincini duymaktadırlar.

ÂL-İ İMRÂN SURESİ • 235

171-Onlar, Allah’tan gelen nimet ve keremin; Allah’ın, müminlerin ecrini zayi etmeyeceği müjdesinin sevinci içindedirler. 172-Yara aldıktan sonra yine Allah’ın ve Resulunun çağrısına uyanlar, bunların içlerinden iyilik yapanlar ve takva sahibi olanlar için pek büyük bir mükâfat vardır. “Allah’ın lütuf ve kereminden kendilerine verdikleri ile sevinirler.” Kendilerine bahşedilen saygınlıktan, sunulan nimetlerden ve Allah’a yakın olmaktan dolayı sevinirler. “Henüz kendilerine katılmamış bulunan şehit kardeşlerinin…”, henüz kavuştukları derecelere ulaşamamış kardeşlerinin kavuşacakları derecelerden dolayı mutluluk duymaktadırlar. Çünkü en kısa zamanda kendilerinin hallerine ulaşma ve dolayısıyla kendilerine katılma istidadına sahiptirler. “Hiçbir keder ve korku bulunmadığı müjdesinin sevincini duymaktadırlar.” Onların güvende olmalarından, kendileri için hiçbir korku ve üzüntünün olmayacağından dolayı sevinmektedirler. “Onlar…nimet…sevinci içindedirler…” Künhünü bilemedikleri büyük bir nimet onların tüm endişelerini gidermiştir. Bu da Rıdvan makamına kavuşmanın karşılığı olan sıfat cennetidir. Ki hemen arkasından onlar için bu ödülün hazırlandığı zikredilmektedir. “ve keremin…sevinci içindedirler…” buna ek olarak zat cennetinin de kendilerine verileceğinin mutluluğunu yaşamaktadırlar. Zat cenneti, varlık kalıntılarından tümüyle emin olmak demektir ki, bu da onların Allah’ın kâmil şahitleri olduklarının ifadesidir. Bunun yanında, yüce Allah, imanlarının, fiil cenneti şeklinde belirginleşen ecrini, amellerinin sevabını da zayi etmez. “Allah’ın çağrısına… uyanlar…” zati vahdet içinde fena bularak Allah’ın ve “Resulun…” dosdoğru olmanın hakkını eda etmek suretiyle Resulullahın çağrısına uyanlar, “Yara aldıktan sonra…” nefislerini kırdıktan sonra… “bunların içlerinden iyilik yapanlar…” müşahede makamında sebat edenler… “ve takva sahibi olanlar” varlıklarının kalıntılarından sakınanlar için “büyük bir mükâfat vardır…” imanlarının karşılığı olarak büyük bir ödül vardır ve bu da ruhun müşahedesidir. 173-Bir kısım insanlar, müminlere: “Düşmanlarınız olan insanlar, size karşı asker topladılar; aman sakının onlardan!” dediklerinde bu, onların imanlarını bir kat daha arttırdı ve “Allah bize yeter, o ne güzel vekildir!” dediler.

236 • TEFSİRİ KEBİR / TE’VİLÂT

174-Bunun üzerine, kendilerine hiçbir fenalık dokunmadan, Allah’ın nimet ve keremiyle geri geldiler. Böylece Allah’ın rızasına uymuş oldular. Allah büyük kerem sahibidir. 175-İşte o şeytan, ancak kendi dostlarını korkutur. Şu halde, eğer iman etmiş kimseler iseniz onlardan korkmayın, benden korkun. 176-İnkârda yarışanlar sana kaygı vermesin. Çünkü onlar, Allah’a hiçbir zarar veremezler. Allah onlara, ahiretten yana bir nasip vermemek istiyor. Onlar için çok büyük bir azap vardır. 177-Şurası muhakkak ki, imanı verip inkârı alanlar, Allah’a hiçbir zarar veremezler. Onlar için elim bir azap vardır. 178-İnkar edenler sanmasınlar ki, kendilerine mühlet vermemiz onlar için daha hayırlıdır. Onlara ancak günahlarını arttırmaları için fırsat veriyoruz. Onlar için alçaltıcı bir azap vardır. “Bir kısım insanlar, müminlere….dediler…” müşahede makamına erişmeden önce “düşmanlarınız olan insanlar, size karşı asker topladılar; aman sakının onlardan!” varlığınıza itibar ettiler, sizi dikkâte aldılar; siz de onların varlığına itibar edin. “Bu… arttırdı.” Bu söz, onların “imanlarını…” yakinlerini, tevhidlerini arttırdı. Yani Allah’tan gayrısını nefyederek, ona itibar etmeyerek, Allah’tan başkasını nefyetmeyi, Allah’ı ispat etmenin vesilesi kıldılar: “Allah bize yeter…” dediler. Allah’ı müşahede ettiler, sonra istikamet üzere olmak suretiyle sıfatların detaylarına geri döndüler ve dediler ki: “O ne güzel vekildir…” Hz. İbrahim (a.s) ateşe atılırken bu sözü söylemişti de ateş ona karşı soğuk ve selametli olmuştu. “Allah’ın nimet ve keremiyle geri geldiler.” Az önce değindiğimiz gibi sıfat ve zat cennetinde hakiki varlıkla geri döndüler. “Kendilerine hiçbir fenalık dokunmadan…” varlık kalıntısı ve başkasını var görme kötülüğü kendilerine isabet etmeden geri döndüler. Onlar “Allah’ın rızasına uymuş oldular…” sülukları halinde karşılarında belirginleşen sıfat cennetidir bu. O sırada gözleri aydınlatan türden kendileri için neler saklandığını bilmiyorlardı. Ki bu da zat cennetidir. Buna da şu ifadeyle işaret edilmiştir: “Allah büyük kerem sahibidir…” Çünkü fazlu kerem hoşnutluğa ek olarak verilen bir lütuftur.

ÂL-İ İMRÂN SURESİ • 237

“Ancak kendi dostlarını korkutur…” Şeytan, kendisi gibi nefsiyle perdelenen insanları korkutur. Veya sizi dostlarıyla korkutur. “Onlardan korkmayın…” onların varlıklarıyla donanmayın. “Benden korkun…eğer ” muvahhid iseniz. Yani benden başkasından korkmayın, çünkü aynı ve eseri yoktur onun. “İnkârda yarışanlar sana kaygı vermesin.” Varoluşsal perdelenmişlikleri ve zati karanlıkları seni, bana zarar verebilirler, şeklinde bir endişeye sürüklemesin. “Onlar, Allah’a hiçbir zarar veremezler…” Kâfirlere süre verilmesi ve hayatlarının uzun olması, azaplarının daha da şiddetlenmesinin, iyice aşağılanmalarının ve küçülmelerinin sebebidir. Çünkü uzun yaşadıkça perde üzerine perde koyarlar, böylece uzaklaştıkça uzaklaşırlar. İzzet ve şerefin kaynağı olan Hak’tan uzaklaştıkça da alçaklıkları artar. 179-Allah, müminleri bulunduğunuz durumda bırakacak değildir; sonunda murdarı temizden ayıracaktır. Bununla beraber Allah, size gaybı da bildirecek değildir. Fakat Allah, resullerinden dilediğini ayırt eder. O halde Allah’a ve resullerine iman edin. Eğer iman eder, takva sahibi olursanız sizin için de çok büyük bir ecir vardır. 180-Allah’ın, kereminden kendilerine verdiklerini infakta cimrilik gösterenler, sanmasınlar ki o, kendileri için hayırlıdır; tersine bu onlar için pek fenadır. Cimrilik ettikleri şey de kıyamet gününde boyunlarına dolanacaktır. Göklerin ve yerin mirası Allah’ındır. Allah bütün yaptıklarınızdan haberdardır. “Allah, müminleri bulunduğunuz durumda bırakacak değildir.” İslam’ın zahirini sergilemekten ve dil ile tasdik etmekten ibaret şimdiki halde bırakacak değildir. “Murdarı…ayıracaktır.” Nefsin sıfatlarını, vehmin kuşkularını, şeytanın payını, hevanın dürtülerini, ihlas ve yakin gibi kalbin sıfatlarından, ruhun keşif ve müşahedelerinden, sır sohbetlerinden ve yarenliklerinden, irfanın saflığından ve Allah için sevmekten, sizi sınama amaçlı fitnelere ve musibetlere duçar etmek suretiyle ayıracaktır. “Bununla beraber Allah, size gaybı da bildirecek değildir.” içinizde gizli bulunan hakikâtlerden ve hallerden ibaret varlığınızın gaybına da, arada resul olmaksızın sizi muttali kılmaz. Çünkü sizinle onun arasında bir uzaklık vardır, siz buna uygun değilsiniz ve bunları algılayacak kapasiteniz de yoktur.

238 • TEFSİRİ KEBİR / TE’VİLÂT

“Fakat Allah, resullerinden dilediğini ayırt eder.” Onu sırlarına, hakikâtlerine keşifle muttali kılar. Ki sizi, sizin açınızdan gayb olan varlığınızın hazinelerine ve sırlarına iletsin. Çünkü sizinle onun arasında nefsani türdeşlik vardır. Bu da ona, sizi doğruya iletme imkânını vermektedir. “O halde Allah’a ve resullerine iman edin.” Kalben ve kendi iradenizle tasdik edin, şeriata sarılın. Ancak o zaman onlardan mesajı algılayabilir, kabul edebilirsiniz. “Eğer iman ederseniz…” bundan sonra hakiki imanla inanırsanız, yakine ulaşmak amacıyla süluk ederseniz, tarikat, yolu izlerseniz, “ve takva sahibi olursanız…” nefsani perdelerden ve süluk engellerinden sakınırsanız “sizin için çok büyük bir ecir vardır.” hakikâti keşfetmek gibi büyük bir ödüle kavuşursunuz. “Allah’ın kendilerine kereminden verdiği…” malı, ilmi, gücü ve nefsi Allah yolunda, hakkedenler, istidat sahibi olanlar, nebiler ve doğrulara harcamayan, onlar için fedakârlık etmeyenler veya Allah’ta fena bulmayanlar, bilsinler ki: “Cimrilik ettikleri şey, kıyamet günü boyunlarına dolanacaktır.” Boyunlarına zincir olarak geçirilecektir, sevgi duyup bağlandıkları bu şeyler, onların bağlanmalarının, kayıtlanmalarının, Allah’ın ruhundan ve rahmetinden mahrum olmalarının sebebi, aşağılanmalarının ve Allah’ın cemalinin nurundan perdelenmelerinin gerekçesi olacaktır. “Göklerin ve yerin mirası Allah’ındır…” nefisler ve sıfatları, kuvvetler ve kudretler, ilimler ve mallar… adına varlık dedikleri her şey Allah’ındır. O halde, ne diye Allah’ın malını Allah’a vermeyip cimrilik ediyorlar. 181- “Gerçekten Allah fakir, biz ise zenginiz” diyenlerin sözünü and olsun ki Allah işitmiştir. Onların dediklerini, haksız yere Nebiyleri öldürmeleri ile birlikte yazacağız ve diyeceğiz ki: Tadın o yakıcı azabı! 182-Bu, dünyada iken kendi ellerinizle yapmış olduğunuzun karşılığıdır. Yoksa Allah kullarına zulmetmez. 183- “Doğrusu Allah bize, ateşin yiyeceği bir kurban getirmedikçe hiçbir resule inanmamamızı emretti” diyenlere şöyle de: Size, benden önce mucizelerle, dediğiniz ile nice resuller geldi. Eğer doğru insanlar iseniz, ya onları niçin öldürdünüz?

ÂL-İ İMRÂN SURESİ • 239

184-Eğer seni yalancılıkla itham ettilerse; gerçekten, senden önce apaçık mucizeler, sahifeler ve aydınlatıcı kitap getiren nice resuller de yalancılıkla itham edildi. 185-Her canlı ölümü tadacaktır. Ve ancak kıyamet günü yaptıklarınızın karşılığı size tastamam verilecektir. Kim cehennemden uzaklaştırılıp cennete konursa o, gerçekten kurtuluşa ermiştir. Bu dünya hayatı ise aldatma metaından başka bir şey değildir. 186-And olsun ki, mallarınız ve canlarınız konusunda imtihana çekileceksiniz; sizden önce kendilerine kitab verilenlerden ve müşriklerden birçok üzücü sözler işiteceksiniz. Eğer sabreder ve takva gösterirseniz. Muhakkak ki bu, işlerin en değerlisidir. 187-Allah, kendilerine kitab verilenlerden, “onu mutlaka insanlara açıklayacaksınız, onu gizlemeyeceksiniz” diyerek söz almıştı. Onlar ise bunu kulak ardı ettiler, onu az bir dünyalığa değiştirdiler. Yaptıkları alışveriş ne kötü! “Gerçekten Allah…işitmiştir…eğer doğru insanlar iseniz…” Rivayet edilir ki: İsrailoğullarına gönderilen Nebiylerin, Nebiyliklerini kanıtlamak maksadıyla bir kurban getirirlerdi. Sonra Allah’a dua ederlerdi. Derken gökten bir ateş gelir bu kurbanı yerdi. Bunun tevili; nefislerini getirip Allah’a kurban olarak sunmaları, zühd ve ibadetle Allah’a dua etmeleri, sonra ruh semasından aşk ateşinin gelip onu yemesi, vahdette yok etmesidir. Ancak bundan sonra Nebiylikleri sahih olur, zuhur ederdi. İsrailoğullarının avamı da bu hadiseyi duyduklarında ona zahiri şekliyle inandılar. Gerçi kudret âleminde bunun zahirinin olması da mümkündür. Bu yüzden İsrailoğulları her Nebiyden bu mucizeyi göstermesini istediler. İsrailoğulları bu olayı zahiriyle ele almak suretiyle yanlışlık yaptıkları gibi, Allah’a borç vermeyi de zahiren algılayıp yanlış anlamışlardı. Çünkü Allah’a borç vermek; sevap kazanmak, Hakk’ın sıfat ve fiillerine sahip olmak için sülukta mahv olmak suretiyle fiil ve sıfatları feda etmek, böylece abdalların makamını elde etmek için infak şeklinde Allah yolunda mal harcamaktır. Ama onlar Allah’a borç vermeyi bu şekilde anlamadılar. Bilakis Hakk’ın fakir, kendilerinin ise zenginliği şeklinde anladılar. Ya da her iki hadise bağlamında da meseleyi anladıkları halde Nebiylere karşı büyüklük tasladılar.

240 • TEFSİRİ KEBİR / TE’VİLÂT

188-Sanma ki ettiklerine sevinen, yapmadıkları ile övülmek isteyenler, evet, sanma ki onlar azaptan kurtulacaklardır. Onlar için elem verici bir azap vardır. 189-Göklerin ve yerin hükümranlığı Allah’ındır. Allah’ın her şeye gücü yeter. 190-Göklerin ve yerin yaratılışında, gece ile gündüzün birbiri ardınca gelip gidişinde aklıselim sahipleri için gerçekten açık ibretler vardır. 191-Onlar, ayakta dururken, otururken, yanları üzerine yatarken Allah’ı anarlar, göklerin ve yerin yaratılışı hakkında derin derin düşünürler ve şöyle derler: Rabbimiz! Sen bunu boşuna yaratmadın. Seni tesbih ederiz. Bizi cehennem azabından koru! “… Ettiklerine sevinenler…” gerçekleştirdikleri ibadetleri, başkalarını kendilerine tercih etme amelini ve yaptıkları her türlü iyiliği beğenen, önemseyen, böylece onları birer değer olarak gördükleri için perdelenen “övülmek isteyenler…”, bunlardan dolayı insanların kendilerini övmelerini isteyenler, böylece övgü ve senayı insanlardan bekledikleri için perdelenen ya da aynı zamanda Allah katında övülmeyi isteyenler, diğer bir ifadeyle “yapmadıkları ile…” övülmek isteyenler, evet, onların kurtulacaklarını sanma. Bilakis o fiilleri Allah, onların aracılığıyla yapmıştır. Çünkü Allah’tan başka kimsenin fiili yoktur. Allah sizi de yaptıklarınızı da yaratmıştır. Sanma ki onlar yoksunluk azabından “kurtulacaklardır…” Bilakis “Onlar için elem verici bir azap vardır…” istidatları olduğu halde ondaki güzelliklerden perdelendikleri için elem verici azaba uğrayacaklardır. Oysa onlardan beklenen erdemi, güzel fiili Allah’a nisbet etmeleri, kendi güç ve kudretlerinden sıyrılıp O’na dayanmaları, fiili kendilerinden bilmek suretiyle perdelenmemeleri ve bu fiillere karşılık övgü ve sena beklentisi içinde olmamalarıydı. “Göklerin ve yerin hükümranlığı Allah’ındır.” Hiç kimse bunlarda hiçbir şeye sahip değildir ki, başkasına bir şey verdiğinde , bu bağışıyla övünsün, sevinsin. “Allah’ın her şeye gücü yeter.” O’ndan başkası herhangi bir fiile güç yetiremez ki, bu fiili değer olarak görüp onunla övünsün; kendini beğenerek övgüyle fiiline baksın!

ÂL-İ İMRÂN SURESİ • 241

“Onlar… Allah’ı anarlar…” bütün hallerde, bütün duruş ve biçimlerde “ayakta dururken…” ruh makamında müşahede anında, “otururken…” kalp mahallinde mükaşefe esnasında, “yanları üzerine yatarken…” nefis mekanında mücahede edip öteye beriye gidip gelirken Allah’ı zikrederler. “Derin derin düşünürler…” öz akıllarıyla, yani vehmin tüm katkılarından arınmış akıllarıyla “yaratılışı hakkında…” ruhlar ve bedenler âleminin yaratılışı hakkında düşünürler ve müşahede sırasında şöyle derler: “Rabbimiz! Sen bunu boşuna yaratmadın.” Senden gayri bir şey olarak yaratmadın. Çünkü Hak’tan gayrisi batıldır. Bilakis, bunları isimlerin ve sıfatlarının mazharları kıldın. “Seni tesbih ederiz…” seni, senden başkasının varlığından tenzih ederiz. Herhangi bir şeyin senin tekliğine eş olmasından veya tekliğini çift kılmasından berisin. “Bizi cehennem azabından koru…” Kevnlerle senin fiillerinden, fiillerle de sıfatlarından, sıfatlarla da zatından perdelenme ateşinden koru. Mutlak, tam ve yeterli bir koruma istiyoruz. 192-Ey Rabbimiz! Doğrusu sen, kimi cehenneme koyarsan, artık onu rüsvay etmişsindir. Zalimlerin hiç yardımcıları yoktur. 193-Ey Rabbimiz! Gerçek şu ki biz, “Rabbinize inanın!” diye imana çağıran bir davetçiyi işittik, hemen iman ettik. Artık, bizim günahlarımızı bağışla, kötülüklerimizi ört, ruhumuzu iyilerle beraber al, ey Rabbimiz! 194-Rabbimiz! Bize, Resullerin vasıtasıyla vaat ettiklerini de ikram et ve kıyamet gününde bizi rezil-rüsvay etme; şüphesiz sen vadinden caymazsın! 195-Bunun üzerine Rableri, onların dualarını kabul etti. Ben, erkek olsun kadın olsun-ki hep birbirinizdensiniz-içinizden, çalışan hiçbir kimsenin yaptığını boşa çıkarmayacağım. Onlar ki, hicret ettiler, yurtlarından çıkarıldılar, benim yolumda eziyete uğradılar, çarpıştılar ve öldürüldüler; and olsun, ben de onların kötülüklerini örteceğim ve onları altlarından ırmaklar akan cennetlere koyacağım. Bu mükâfat, Allah tarafındandır. Allah; karşılığın güzeli O’nun katındadır. “Ey Rabbimiz! Doğrusu sen, kimi cehenneme koyarsan…” yoksunluk ateşine koyarsan, “ artık onu rüsvay etmişsindir.” varlık kalıntılarıyla onu rezil etmişsindir. Çünkü varlık tümüyle zillet, utanç ve rezilliktir. “Zalimlerin… yoktur.” Gayriyi mutlak veya kalıntı olarak bir değer gibi görenlerin “hiç yardımcıları yoktur.”

242 • TEFSİRİ KEBİR / TE’VİLÂT

“Ey Rabbimiz! Gerçek şu ki biz…işittik.” kalp kulağımızla “bir davetçiyi..” ruh vadisinin kenarı olan sırlarımızdan ayni imana “çağıran” davetçiyi işittik. “Rabbinize inanın.” diyordu. Rabbinizi müşahede edin, diyordu, biz de müşahede ettik. “Ey Rabbimiz!… bağışla.” sıfatlarımızın günahlarını kendi sıfatlarınla bağışla. “…ört…” fiillerini göstermek suretiyle bizim fiillerimizin kötülüklerini ört. “ Ruhumuzu al…” abdallardan oluşan iyilerle beraber ruhlarımızı zatlarımızdan al. Ki sen onları kendi zatınla, zatlarından vefat ettirdin. Bütünüyle vefat etmeksizin sıfat mahvı makamında kendi halleriyle başbaşa kalan iyilerle beraber değil. “Rabbimiz! Bize… vaat ettiklerini ikram et.” “ Resullerin…” peşinden gitmenin karşılığı olarak. Veya Resullerinin aracılığıyla vaat ettiğin, fenadan sonra bekayı, tevhidden sonra bahşedilmiş varlıkla istikamet bulma vaadini gerçekleştir. “Kıyamet gününde bizi rezil-rüsvay etme.” büyük kıyametin koptuğu gün, bütün mahlukatın tek ve karşı konulmaz gücün sahibi Allah’ın huzurunda toplandığı vakit, vahdet nedeniyle kesretten, cem nedeniyle tafsilden perdelenmek şeklinde bizi rezil etme. “Şüphesiz sen vaadinden caymazsın.” Aksi takdirde, önümüzde ulaşamadığımız bir makam kalır. “Bunun üzerine Rableri, onların dualarını kabul etti. Ben erkek olsun…içinizden, çalışan hiçbir kimsenin yaptığını boşa çıkarmayacağım.” Kalp erkeği olarak ihlas, yakin ve keşif gibi kalbi amelleri işleyen veya “kadın olsun…” nefis kadını olarak ibadet, mücahede ve riyazet gibi kalıpsal amelleri gerçekleştiren hiç kimsenin amelini zayi etmeyeceğim. “Ki hep birbirinizdensiniz…” sizi tek bir asıl, tek bir hakikât, yani insanlık ruhu birleştirmektedir. Yani bazınız bazınızın menşeisiniz. Bu yüzden bazınıza sevap verilirken diğer bazınız mahrum bırakılmayacaksınız. “Onlar ki, hicret ettiler…” nefsin alışkanlıkları yurtlarından. “çıkarıldılar…” nefsin sıfatları diyarından. Veya lezzet aldıkları hallerinden hicret ettiler, barındıkları makamlarından çıkarıldılar. “ Benim yolumda eziyete uğradılar…” Fiillerimi süluk etme yolunda musibetlerle sınandılar, mihnetlere uğradılar, zorlukları ve fitneleri aştılar, ki sabırla ayrışsınlar, sıfatlarımın süluku yolunda tevekkülle başarıya ulaşsınlar, celal, azamet ve büyüklük satvetleriyle kurtuluşa ersinler. Ve rızaya kavuşsunlar. “Çarpıştılar…” benim uğruma cihad ederek varlık

ÂL-İ İMRÂN SURESİ • 243

kalıntılarıyla çarpıştılar. “Öldürüldüler…” tümüyle fena buldular. “And olsun, ben de onların kötülüklerini örteceğim…” büyük küçük bütün kötülüklerinin üzerini örteceğim. Yani varlıklarının kalıntılarının kötülüklerini. “onları… koyacağım…” önceden zikredilen üç cennete koyacağım. “bu mükâfat.” onlardan aldığım üç varlığın karşılığıdır. “Allah; karşılığın güzeli O’nun katındadır…” O’nun katında mutlak sevaptan başkası olmaz ve ondan başka da kimse kalmaz. Bu yüzden “ Allah…” denilmiştir. Çünkü “ Allah” ismi bütün sıfatları cami isimdir. Bu bağlamda “ Rahman” denmesi ya da zat ismi dışındaki başka bir ismin kullanılması yerinde olmazdı. 196-İnkârcıların diyar diyar dolaşması, sakın seni aldatmasın! 197-Azıcık bir menfaattir o. Sonra onların varacakları yer cehennemdir. O ne kötü varış yeridir! 198-Fakat Rablerine karşı gelmekten sakınanlar için, Allah tarafından bir ikram olarak, altlarından ırmaklar akan, ebedi olarak kalacakları cennetler vardır. İyi kişiler için Allah katındaki daha hayırlıdır. 199-Ehl-i Kitaptan öyleleri var ki, Allah’a, hem size indirilene, hem de kendilerine indirilene tam bir samimiyetle ve Allah’a boyun eğerek iman ederler. Allah’ın ayetlerini az bir paraya satmazlar. İşte onlar için Rableri katında ecirleri vardır. Şüphesiz Allah, hesabı çabuk olandır. 200-Ey iman edenler! Sabredin; sebat gösterin; hazırlıklı ve uyanık bulunun ve Allah’tan korkun ki başarıya erişebilesiniz. “İnkârcıların…dolaşması, sakın seni aldatmasın.” Hak din olan tevhidden perdelenmişlerin makamlarda ve hallerde dolaşıp durması seni yanıltmasın. “Azıcık bir menfaattir o.” Makamlarla perdelenme ve makamlar arasında dolaşıp durma azıcık bir yararlanmadır. “Sonra onların varacakları yer cehennemdir…” yoksunluk cehennemine varacaklardır. “O ne kötü varış yeridir!… Fakat Rablerine karşı gelmekten sakınan…” müminler için, yani üç varlık türünden soyutlananlar için üç cennet “bir ikram olarak…” hazırlanmıştır “ Allah tarafından…” “Ehl-i Kitaptan öyleleri var ki…” tevhidden perdelenmiş ve haller ve makamlar arasında dönüp dolaşmakla nitelenmiş kimselerden öyleleri var ki, bunlar “Allah’a …iman ederler…” zati tevhidi gerçekleştirirler. “Size indirilene…” tevhid ilmine ve istikamete, “ kendilerine indirilene…”

244 • TEFSİRİ KEBİR / TE’VİLÂT

yaratılış ve ahiret ilmine inanırlar. “ Allah’a boyun eğerler…” Zatın tecellisine elverişlidirler. “Allah’ın ayetlerini…satmazlar.” Sıfatının tecellilerini, azlıkla nitelenen varlık kalıntıları pahasına satmazlar. “ İşte onlar için Rableri katında ecirleri vardır.” onlar için yukarıda işaret edilen cennetler vardır. “ Şüphesiz Allah, hesabı çabuk olandır.” Onları sorgular ve yapıp ettiklerinin karşılığını verir. Kendilerinde varlık kalıntısından bir şey bulunanları cezalandırır veya üç yerdeki derecelerine göre varlık kalıntılarını nefyederek onları ödüllendirir. “Ey iman edenler! Sabredin…” Allah için; “ sebat gösterin…” Allah ile beraber: “Rabıta kurun…” Allah ile… Nefis makamında mücahede ile sabredin, kalp makamında mükaşefe ile celal sıfatının tecellilerinin zorlu gücüyle beraber sebat edin ve ruh makamında zatlarınızı müşahedeye bağlayın, rabıta kurun, ki çeşitlenme ile fetret, gaflet veya gaybet hali size galip gelmesin. “Allah’tan korkun…” sabır makamında muhalefet etmekten ve riyakârlıktan; sebat makamında itiraz ve dolup taşmaktan; rabıta/bağlanma makamında ise varlık kalıntılarından ve cefadan sakının ki,-inşallah-ötesinde başka kurtuluş bulunmayan hakiki ve ebedi kurtuluşla felaha eresiniz.

NİSÂ SURESİ • 245

NİSÂ SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Ey insanlar! Sizi bir tek nefisten yaratan ve ondan da eşini yaratan ve ikisinden birçok erkekler ve kadınlar üretip yayan Rabbinizden sakının. Adını kullanarak birbirinizden dilekte bulunduğunuz Allah’tan ve akrabalık haklarına riayetsizlikten de sakının. Şüphesiz Allah sizin üzerinizde gözetleyicidir. “Ey insanlar!… Rabbinizden sakının.” Sizden hayırlar sudur ettiği sırada Allah’ın sıfatıyla sıfatlanın ve sizden sudur eden hayırların suduru esnasında o sıfatı kendiniz için bir koruyucu olarak kabul ediniz ve “bu hayır mutlak kadir olandan sudur etti” deyiniz. O “sizi bir tek nefisten yarattı.” Külli nefs-i natıka’dan yarattı. Külli nefs-i natıka, âlemin kalbi ve gerçek Adem’dir. “Ondan da eşini yarattı.” Ondan doğan hayvani nefsi yarattı. Rivayete göre, hayvani nefis, kevn âlemin aşağısındaki cihet olan sol kaburga kemiğinden yaratılmıştır. Çünkü bu cihet Hakk’ın altında bulunan cihetten daha zayıftır. Eğer eşi olmasaydı dünyaya indirilmeyecekti. Nitekim, meşhur hikayedir: İblis önce eşini yoldan çıkarır, onu aldatarak Adem’i aldatmak için bir aracı olarak kullanır. Hiç kuşkusuz, bedensel taalluk ancak eşi aracılığıyla gerçekleşebilir: “İkisinden birçok erkekler…yaydı.” Babalarına çeken kalp sahiplerini ve “kadınlar yaydı..” annelerine çeken nefis ve tabiat sahiplerini üretip yaydı. “Allah’tan… sakının…” O’nun zatında kendi varlığınızı ispat etmekten kaçının. Sizden varlık kalıntıları zuhur ettiği sırada, tevhidde fena bulmak suretiyle O’nu kendiniz için bir koruma kılın. Ta ki fenayı görmekle perdelenmeyesiniz. “Adını kullanarak birbirinizden dilekte bulunuyorsunuz.” Kendi adınızı kullanarak değil. “Akrabalık haklarına riayetsizlikten de sakının.” Gerçek akrabalardan da sakının. Yüksek ilkelerle bağı koparmaktan, Nebilerin ve velilerin

246 • TEFSİRİ KEBİR / TE’VİLÂT

ruhlarıyla sevgi bağını kesmekten sakının. Mutluluğunuzun ve kemalinizin gerçekleşmesi için onları kendiniz için bir koruma kılınız. Çünkü sevgiyi yitirmek suretiyle akrabalık bağlarını kesmek, insanı bütünleşme ve vahdetten çevirip ayrılık ve kesrete yöneltir. İşte bu gerçek bir gazap, Hak Teala’dan külli bir uzaklıktır. Bu yüzden Hz. Rasulullah (s.a.v) şöyle buyurmuştur: “ Akrabalık bağlarını gözetmek ömrü uzatır.” Bekanın devamını gerektirir. Bil ki, zahiri akrabalık, batıni gerçek bütünlüğün bir suretidir. Tevhitte zahirin hükmü batının hükmü gibidir. Zahiri akrabalığı gözetemeyen kimse, başkalarına göre, batıni akrabalığı gözetememeye çok daha yakındır. “Şüphesiz Allah sizin üzerinizde gözetleyicidir.” Sizi gözetler ki, herhangi bir sıfatınızın veya varlık kalıntılarınızdan bir kalıntının zuhur etmesiyle O’ndan perdelenmeyesiniz, dolayısıyla azaba duçar olmayasınız. 2-Yetimlere mallarını verin, temizi pis olanla değişmeyin, onların mallarını kendi mallarınıza katarak yemeyin; çünkü bu, büyük bir günahtır. 3-Eğer yetimlerin haklarına riayet edememekten korkarsanız beğendiğiniz kadınlardan ikişer, üçer, dörder alın; yahut da sahip olduğunuz ile yetinin. Bu, adaletten ayrılmamanız için en uygun olanıdır 4-Kadınlara mehirlerini gönül rızası ile verin; eğer gönül hoşluğu ile o mehrin bir kısmını size bağışlarlarsa onu da afiyetle yeyin. 5-Allah’ın geçiminize dayanak kıldığı mallarınızı aklı ermezlere vermeyin; o mallarla onları besleyin, giydirin ve onlara güzel söz söyleyin. 6-Evlilik çağına gelinceye kadar yetimleri deneyin, eğer onlarda akılca bir olgunlaşma görürseniz hemen mallarını kendilerine verin. Büyüyecekler diye o malları israf ile tez elden yemeyin. Zengin olan, iffetli olmaya çalışsın, yoksul olan da uygun olarak yesin. Mallarını kendilerine verdiğiniz zaman yanlarında şahit bulundurun. Hesap sorucu olarak da Allah yeter. 7-Ana-babanın ve yakınların bıraktıklarından erkeklere bir pay vardır; ana-babanın ve yakınların bıraktıklarından kadınlara da bir pay vardır. Gerek azından, gerek çoğundan belli bir hisse ayrılmıştır.

NİSÂ SURESİ • 247

8-Yakınlar, yetimler ve yoksullar miras taksiminde hazır bulunursa bundan, onları da rızıklandırın ve onlara güzel söz söyleyin. 9-Geriye eli ermez, gücü yetmez çocuklar bıraktıkları takdirde halleri nice olur diye korkacak olanlar korkup titresinler; Allah’tan sakınsınlar ve doğru söz söylesinler. 10-Haksızlıkla yetimlerin mallarını yiyenler şüphesiz karınlarına ancak ateş tıkınmış olurlar; zaten onlar alevlenmiş ateşe gireceklerdir. 11-Allah size, çocuklarınız hakkında, erkeğe, kadının payının iki misli emreder. İkiden fazla kadın iseler, ölünün bıraktığının üçte ikisi onlarındır. Eğer yalnız bir kadınsa yarısı onundur. Ölenin çocuğu varsa, ana-babasından her birinin mirastan altıda bir hissesi vardır. Eğer çocuğu yok da ana-babası ona varis olmuş ise, anasına üçte bir düşer. Eğer ölenin kardeşleri varsa, anasına altıda bir düşer. Bütün bu paylar ölenin yapacağı vasiyetten ve borçtan sonradır. Babalarınız ve oğullarınızdan hangisinin size, fayda bakımından daha yakın olduğunu bilemezsiniz. Bunlar Allah tarafından konmuş farzlardır. Şüphesiz Allah ilim ve hikmet sahibidir. 12-Yapacakları vasiyetten ve borçtan sonra eşlerinizin, eğer çocukları yoksa, bıraktıklarının yarısı sizindir. Çocukları varsa bıraktıklarının dörtte biri sizindir. Çocuğunuz yoksa, sizin de, yapacağınız vasiyetten ve borçtan sonra, bıraktığınızın dörtte biri onlarındır. Çocuğunuz varsa, bıraktığınızın sekizde biri onlarındır. Eğer bir erkek ve kadının, ana babası ve çocukları bulunmadığı halde, malı mirasçılara kalır ve bir erkek yahut bir kız kardeşi varsa, her birine altıda bir düşer. Bundan fazla iseler üçte bire ortaktırlar. Bu taksim yapılacak vasiyetten ve borçtan sonra, kimse zarara uğramaksızın yapılacaktır. Bunlar Allah’tan size vasiyettir. Allah her şeyi hakkıyla bilendir, halimdir. 13-Bunlar, Allah’ın sınırlarıdır. Kim Allah’a ve Rasulune itaat ederse Allah onu, zemininden ırmaklar akan cennetlere koyacaktır; orada devamlı kalıcıdırlar; işte büyük kurtuluş budur. 14-Kim Allah’a ve Rasulune karşı isyan eder ve sınırlarını aşarsa Allah onu, devamlı kalacağı bir ateşe sokar ve onun için alçaltıcı bir azap vardır. 15-Kadınlarınızdan fuhuş yapanlara karşı aranızdan dört şahit getirin. Eğer şahitlik ederlerse, o kadınları ölüm alıp götürünceye kadar evlerde hapsedin.

248 • TEFSİRİ KEBİR / TE’VİLÂT

16-İçinizden fuhuş yapan her iki tarafa ceza verin; eğer tevbe eder, uslanırlarsa artık onlara ceza verip eziyet etmekten vazgeçin; çünkü Allah tevbeleri çok kabul eden ve çok esirgeyendir. 17-Allah’ın kabul edeceği tevbe, ancak bilmeden kötülük edip de sonra tez elden tevbe edenlerin tevbesidir; işte Allah bunların tevbesini kabul eder; Allah her şeyi bilendir, hikmet sahibidir. 18-Yoksa kötülükleri yapıp yapıp da içlerinden birine ölüm gelip çatınca “Ben şimdi tevbe ettim” diyenler ile kâfir olarak ölenler için tevbe yoktur. Onlar için acı bir azap hazırlamışızdır. 19-Ey iman edenler! Kadınlara zorla varis olmanız size helal değildir. Apaçık bir edepsizlik yapmadıkça, onlara verdiğinizin bir kısmını ele geçirmeniz için de kadınları sıkıştırmayın. Onlarla iyi geçinin. Eğer onlardan hoşlanmazsanız biliniz ki Allah’ın hakkınızda çok hayırlı kılacağı bir şeyden de hoşlanmamış olabilirsiniz. 20-Eğer bir eşi bırakıp da yerine başka bir eş almak isterseniz, onlardan birine yüklerle mehir vermiş olsanız dahi ondan hiçbir şeyi geri almayın. Siz iftira ederek ve apaçık günah işleyerek onu geri alır mısınız? 21-Vaktiyle siz birbirinizle haşır-neşir olduğunuz ve onlar sizden sağlam bir teminat almış olduğu halde onu nasıl geri alırsınız! 22-Geçmişte olanlar bir yana, babalarınızın evlendiği kadınlarla evlenmeyin; çünkü bu bir hayasızlıktır, iğrenç bir şeydir ve kötü bir yoldur. 23-Analarınız, kızlarınız, kız kardeşleriniz, halalarınız, teyzeleriniz, kardeş kızları, kız kardeş kızları, sizi emziren analarınız, süt bacılarınız, eşlerinizin anaları, kendileriyle birleştiğiniz eşlerinizden olup evlerinizde bulunan üvey kızlarınız size haram kılındı. Eğer onlarla henüz birleşmemişseniz kızlarını almanızda size bir mahzur yoktur. Kendi sulbünüzden olan oğullarınızın eşleri ve iki kız kardeşi birden almak da size haram kılındı; ancak geçen geçmiştir. Allah çok bağışlayıcı ve esirgeyicidir. 24-Sahip olduğunuz cariyeler müstesna, evli kadınlar da size haram kılındı. Allah’ın size emri budur. Bunlardan başkasını, namuslu olmak ve zina etmemek üzere mallarınızla istemeniz size helal kılındı. Onlardan faydalanmanıza karşılık kararlaştırılmış olan mehirlerini verin. Mehir kesiminden sonra karşılıklı anlaşmanızda size günah yoktur. Şüphesiz, Allah ilim ve hikmet sahibidir.

NİSÂ SURESİ • 249

25-İçinizden, imanlı hür kadınlarla evlenmeye gücü yetmeyen kimse, ellerinizin altında bulunan imanlı genç (kızlardan) cariyelerinizden alsın. Allah sizin imanınızı daha iyi bilmektedir. Hep aynı köktensiniz. Öyle ise iffetli yaşamaları, zina etmemeleri ve gizli dost da tutmamaları şartı ve sahiplerinin izni ile onları nikâhlayıp alın, mehirlerini de normal miktarda verin. Evlendikten sonra bir fuhuş yaparlarsa onlara, hür kadınların cezasının yarısı uygulanır. Bu, içinizden günaha düşmekten korkanlar içindir. Sabretmeniz ise sizin için daha hayırlıdır. Allah çok bağışlayıcı ve esirgeyicidir. 26-Allah size açıklamak ve sizi, sizden öncekilerin yollarına iletmek ve sizin günahlarınızı bağışlamak istiyor. Allah hakkıyla bilicidir, yegâne hikmet sahibidir. 27-Allah sizin tevbenizi kabul etmek ister; şehvetlerine uyanlar ise büsbütün yoldan çıkmanızı isterler. 28-Allah sizden hafifletmek ister; çünkü insan zayıf yaratılmıştır. 29-Ey iman edenler! Karşılıklı rızaya dayanan ticaret olması hali müstesna, mallarınızı, batıl ile aranızda yemeyin. Ve kendinizi öldürmeyin. Şüphesiz Allah, sizi esirgeyecektir. 30-Kim düşmanlık ve haksızlık ile bunu yaparsa bilsin ki onu ateşe koyacağız; bu ise Allah’a çok kolaydır. “Yetimlere…verin…” babaları konumundaki kutsi ruhun terbiyesinden kopmuş ruhani kuvvetlerinize “mallarını…” bilgilerini ve kemallerini verin, onları bunlarla terbiye edin. “Pis olanla değişmeyin…” maddi, hayali olgularla, vesveselerle, vehmin dürtüleriyle ve nefsin aynı zamanda malı konumunda olan sair kuvvetleriyle değişmeyin “ temiz olanı…” Temiz olan mallarını, yukarıda saydığımız pis şeylerle değişmeyin. “Onların mallarını kendi mallarınıza katarak yemeyin.” Onların mallarını kendi mallarınıza karıştırmayın. Hakkı batıla benzetmeyin ve maddi lezzetlerinizi ve nefsani kemalatınızı temin etmek için kullanmayın. Değersiz dünyevi istekleriniz hususunda onlardan yararlanmayın, onları nefislerinizin gıdası haline getirmeyin. “ Çünkü bu, büyük bir günahtır…” perdelenmedir bu, yoksunluktur.

250 • TEFSİRİ KEBİR / TE’VİLÂT

31-Eğer yasaklandığınız büyük günahlardan kaçınırsanız, sizin küçük günahlarınızı örteriz ve sizi şerefli bir yere sokarız. 32-Allah’ın sizi, birbirinizden üstün kıldığı şeyleri hasretle arzu etmeyin. Erkeklerin de kazandıklarından nasipleri var, kadınların da kazandıklarından nasipleri var. Allah’tan lûtfunü isteyin; şüphesiz Allah her şeyi bilmektedir. 33-Her biri için, ana baba ve akrabanın bıraktığından varisler kıldık. Yeminlerinizin bağladığı kimselere de paylarını verin. Çünkü Allah her şeyi görmektedir. 34-Allah’ın insanlardan bir kısmını diğerlerine üstün kılması sebebiyle ve mallarından harcama yaptıkları için erkekler kadınların yöneticisi ve koruyucusudur. Onun için saliha kadınlar itaatkârdır. Allah’ın kendilerini korumasına karşılık, gizliyi koruyucudurlar. Baş kaldırmasından endişe ettiğiniz kadınlara öğüt verin, onları yataklarda yalnız bırakın ve dövün. Eğer size itaat ederlerse artık onların aleyhine başka bir yol aramayın; çünkü Allah yücedir, büyüktür. 35-Eğer karı-kocanın aralarının açılmasından korkarsanız, erkeğin ailesinden bir hakem ve kadının ailesinden bir hakem gönderin. Bunlar barıştırmak isterlerse Allah aralarını bulur; şüphesiz Allah her şeyi bilen, her şeyden haberdar olandır. 36-Allah’a ibadet edin ve O’na hiçbir şeyi ortak koşmayın. Anababaya, akrabaya, yetimlere, yoksullara, yakın komşuya, uzak komşuya, yakın arkadaşa, yolcuya, ellerinizin altında bulunanlara iyi davranın; Allah kendini beğenen ve daima böbürlenip duran kimseyi sevmez. “Eğer yasaklandığınız büyük günahlardan kaçınırsanız…” Varlıkta Allah’tan gayriyi ispat etmek şeklindeki Zat, sıfat ve fiil bağlamındaki şirkten kaçınırsanız… Çünkü büyük günahların en büyüğü Allah’ın varlığından başka varlık ispatlamaktır. Nitekim şöyle denmiştir: “ Varlığın öyle bir günah ki başka günahla mukayese edilmez.” Ardından, zata ziyade niteliğinde sıfatlar ispat etmek şeklinde zatta ikilik ispat etme günahı gelir. Emirülmüminin Ali (a.s) şöyle buyurmuştur: “İhlas; O’ndan sıfatları nefyetmek demektir.” “Sizin küçük günahlarınızı örteriz…” Nefsin ve kalbin zaman zaman kendine özgü herhangi bir sıfatla zuhur etmesi şeklindeki günahlarınızı örteriz. Çünkü tevhid nurunun zuhur etmesinden sonra bunlar artık ispat olunmazlar. “ Ve sizi şerefli bir yere sokarız.” Cem ayni huzuruna sokarız ki, şeref ancak oradadır.

NİSÂ SURESİ • 251

“Allah’ın sizi, birbirinizden üstün kıldığı şeyleri hasretle arzu etmeyin.” İlk varoluşsal istidatlara göre düzenlenen kemalatlar bağlamında sizden üstün olanların konumlarını hasretle arzu etmeyin. Çünkü her istidat, hüviyetiyle ezelden itibaren bir kemal ve kendine uygun bir mutluluk gerektirir ve bu özel kemalin başkası tarafından elde edilmesi imkânsızdır. Bu yüzden “temenni” kelimesi kullanılmıştır. Çünkü temenni; sebebinin imkânsızlığı nedeniyle isteyen için hasıl olması imkânsız olan şeyin istenmesi anlamındadır. “Erkeklerin…” vasıl olmuş fertlerin asli istidatlarının nuru aracılığıyla kazandıklarından bir payları var. “Kadınların…” yani eksiklerin, vuslatta yetersiz kalanların da “kazandıklarından nasipleri var…” bu nasip istidatları ölçüsüne göre belirginleşir. “Allah’tan lûtfunu isteyin.” Tezkiye ve arınma aracılığıyla yüce Allah’tan istidadınızın gerektirdiği kemali size lütfetmesini isteyin ki, bu, sizinle Allah arasına girip de perdelenmenize ve O’ndan yoksunluk ateşiyle azap görmenize neden olmasın. “Şüphesiz Allah her şeyi…” size gizli olan, istidadınız kapsamında bilkuvve bulunan her şeyi “bilmektedir…” ve size layık olan şekilde icabet etmektedir. Nitekim, şöyle buyurmuştur: “O size istediğiniz her şeyi verdi…” (İbrahim, 34) istidadınız lisanı ile istediğiniz her şeyi verdi. İstidat dili ile isteyen herkese istediği mutlaka verilir. Nitekim, bir diğer ayette de şöyle buyurmuştur: “Bana dua edin, kabul edeyim.” (Mümin, 60) “Allah’a ibadet edin…” Sırf O’na yönelin ve boyun eğip zelil olmanın son noktası olarak O’nda fena bulun. “O’na hiçbir şeyi ortak koşmayın…” herhangi bir şeyde varlık ispat ederek O’na ortak koşmayın. “Anababaya…iyi davranın…” Kalbi doğuran ruha ve nefse iyi davranın; o sizin hakikâtinizdir; siz ondan başkası değilsiniz. Dolayısıyla ruhun ve nefsin haklarını eksiksiz yerine getirin, onları en uygun şekilde gözetin. Birincisinden (ruhtan) feyiz alın, ona yönelin, teslim olup saygı gösterin; ikincisini (nefsi) arındırın, dünya sevgisi kirlerinden koruyun. Hırs ve aç gözlülük gibi olumsuz nitelikler sebebiyle alçalmaktan, şeytanın şerrinden ve düşmanlığından muhafaza edin. Şefkât ve hamiyetle ona yardım edin, haklarını en geniş şekliyle verin; ama arzularına yönelik paylarını engelleyin. “Akrabaya…” asli istidat bakımından size yakın ve ruhani açıdan size benzeyen, dolayısıyla hakikâtte sizinle uyumlu olanlara, “yetimlere…” istidat sahibi olup da gerçek baba konumundaki kutsal ruhtan perdelenmek suretiyle

252 • TEFSİRİ KEBİR / TE’VİLÂT

kopanlara, “yoksullara…” amel ettikleri halde malları, yani ilimden, irfandan ve hakikâtlerden nasibi olmadığı için yerlerinde durakalan, yerlerinden ayrılıp yürümeye mecal bulamayan, ama akıbetleri fiil cenneti olduğu için mutlu ve Salih olan kimselere, “yakın komşuya…” süluk makamları içinde senin makamına yakın bir makamda bulunan kimselere, “uzak komşuya…” senin makamından uzak olan makamında olan kimselere, “yakın arkadaşa…” senin makamının aynısında bulunan, seyirde sana eşlik eden yoldaşa,“ yolcuya…” Hak yolunda süluk eden, nefis barınağından uzak gurbete giren ve de henüz Allah ehli kimselerin makamlarından birine ulaşamayan kimseye, “ellerinizin altında bulunanlara…” iradenize bağlı, sevginizin ehli olup köleleriniz konumunda olan kimselere… her birine konumuna uygun şekilde davranın; layık olduğu iyilik türünü sergileyin. İstersen “akraba” yı, insanın yüce melekuta ulaşmasına aracılık eden arındırıcı duygu ve ameller, “yetimler” i, daha önce de vurgulandığı gibi ruhani kuvvetler, “yoksullar” ı, zahiri duyular gibi şeylerden oluşan nefsani kuvvetler, “yakın komşu” yu, akıl, “uzak komşu” yu vehim, “yakın arkadaş” ı şevk ve irade, “ yolcu” yu fikir, “ ellerin altında bulunan” ları, güzel fiillerin ürünü olarak kazanılmış melekeler olarak da tevil edebilirsin. “Allah kendini beğenen… kimseyi sevmez.” süluk sırasında Allah için değil, nefsi için çaba sarf eden, amelleriyle perdelenen “böbürlenip duran…”, halleriyle böbürlenen, makamları ve kemalleriyle sevinen, onları görmekle perdelenen kimseleri sevmez. Onları görmesi , onları sıfat olarak üzerinde taşıması anlamındadır. 37-Bunlar cimrilik eden ve insanlara da cimriliği tavsiye eden, Allah’ın kendilerine lütfundan verdiğini gizleyen kimselerdir. Biz, kâfirler için alçaltıcı bir azap hazırladık. 38-Allah’a ve ahiret gününe inanmadıkları halde mallarını, insanlara gösteriş için sarf edenler de. Şeytan bir kimseye arkadaş olursa, ne kötü bir arkadaştır o! 39-Allah’a ve ahiret gününe iman edip de Allah’ın kendilerine verdiğinden harcasalardı ne olurdu sanki! Allah onların durumunu hakkıyla bilmektedir.

NİSÂ SURESİ • 253

40-Şüphe yok ki Allah zerre kadar haksızlık etmez. İyilik olursa onu katlar, kendinden de büyük bir mükâfat verir. 41-Her bir ümmetten bir şahit getirdiğimiz ve seni de onlara şahit olarak gösterdiğimiz zaman halleri nice olacak! “Bunlar cimrilik eden…kimselerdir.” Önce, karakterlerinin derinliklerinde ve öz yaratılışlarının kıvrımlarında gizli bulunan kemallerinde ve ilimlerinde cimrilik ederler, vaktinde amel etmek şeklinde izhar etmezler, sonra kendileri üzerinde hakları bulunan hak sahiplerine ulaşmasını engellerler. Sıfatlarını ve zatlarını çok sevdikleri için Allah’ta fena bulmak şeklinde harcamazlar. İlim, ahlak ve kemalat gibi mallarını sözünü ettiğimiz hak sahiplerine infak etmezler. “Ve insanlara da cimriliği tavsiye eden… kimselerdir.” İnsanları kendi hallerine benzemeye zorlarlar. “Allah’ın kendilerine lütfundan verdiğini gizleyen kimselerdir.” Tevhid, irfan, ahlak ve hakikâti istidadın gizliliğinde, kuvvenin karanlıklarında hiç yokmuş gibi saklarlar. “Biz, kâfirler için…hazırladık…” Hak’tan perdelenenler için “ alçaltıcı bir azap…” özlerinin alçaklığında ve sıfatlarının iğrençliğinde somutlaşan aşağılayıcı bir azap hazırladık. “…Mallarını, insanlara gösteriş için sarf edenler…” yokluğun gizliliklerindeki kemallerini sergileyen, onları fiil düzeyine çıkaran, onları nefislerine ait özellikler olarak görüp perdelenen ve insanlara da bunlar bize aittir diye gösteriş yapan “Allah’a inanmayan…” gerçek imanla inanmayan, kemalin mutlak olarak O’na ait olduğunu bilmeyen-başkası için gerçek bir varlık yok ki, kemal olsun!-, kemali nefislerine ait görme perdesinden kurtulmayan, dolayısıyla kendini beğenmişlik azabından halas olmayan, “ahiret gününe inanmayan…” Allah’ta fena bulmayan, tek ve kahredici güce sahip Allah’ın huzuruna çıkmayan, böylece şirk günahından arınmayan kimselerin bu durumlarının sebebi, vehim şeytanının onlara yoldaş olmasıdır. “ Şeytan bir kimseye arkadaş olursa, ne kötü bir arkadaştır o!” Çünkü şeytan onu hidayetten saptırır ve Hak’tan perdeler. “Allah’a … iman etselerdi ne olurdu sanki!” Tevhid ve O’nda fena bulmakla Allah’ı tasdik etselerdi, Allah’ın kendilerine rızık olarak verdiği kemalatı Allah’a izafe etmek suretiyle mahvetselerdi ne olurdu sanki! “Allah onların durumunu hakkıyla bilmektedir.” Fenadan sonra baki kılmakla ödüllendirecektir onları. Bu sıfat ve kemalatla beraber olmalarına rağmen onlar nefisleriyle değil, Allah ile beraberdirler.

254 • TEFSİRİ KEBİR / TE’VİLÂT

“Şüphe yok ki Allah… haksızlık etmez…” kendinde fena bulunmasıyla bu kemalatı “ zerre kadar…” eksiltmez, bilakis Hak desteğiyle kat be kat arttırır. “İyilik olursa onu katlar…” Bir şey ancak O’nun için olduğu zaman iyilik olur. “ Kendinden de büyük bir mükâfat verir…” Onlar için bir göz aydınlığı olarak sakladığı büyük bir ödül bahşeder. Yani zati şühudu bahşeder ki, burada sıfatların tafsilini engelleyen bir perde söz konusu olmaz. “Her bir ümmetten bir şahit getirdiğimiz… zaman halleri nice olacak!” …” eş-Şehid” ve “ eş-Şahid” kelimeleri, herkese irfan olarak ulaştığı ve kendisine galip olan derecesini hatırlatan kimse demektir. Yani şahit konumundaki kimse, şahitlik ettiğinin halini, amelini, çabasını, çalışmasının makam veya Hakk’ın herhangi bir sıfatı ya da zat olarak ulaştığı düzeyi keşfeder. Buna göre her bir ümmetin, Resullerinin kendilerini davet ettiği ve tanıttığı irfan hususunda bir şahidi vardır. Zaten Resul, ancak irfan olarak ulaştığı makama onları çağırır. Bir Resul ancak ümmetinin istidadının alabileceği şeylerle gönderilir. Dolayısıyla ümmet, istidatlarının nuruyla Allah’ı, resullerinin kemal suretinde bilirler. Nitekim bir hadiste şöyle buyrulmuştur: “Allah, kullara, onların inançları suretinde tecelli eder.” Böylece her din ve mezhep mensubu onu tanır, bilir. Sonra Allah, bu suretten ayrı bir surette zuhur eder. Bu sefer, her kapıdan teklik huzuruna dahil olan muvahhitlerden başkası O’nu tanımaz. Her ümmetin bir şahidi olduğu gibi her mezhebin de bir şahidi vardır. Hatta her şahsın da bir şahidi vardır; onun müşahede edilen halini keşfeder, ortaya çıkarır. Muhammedilere gelince, onların şahidi, bütün sıfatlarla mavsuf, mahbub (sevilen) Allah’tır. Çünkü onların Rasulleri Kâmildir, Habibdir, bütün sözleri kapsayan Kitab kendine verilmiştir, güzel ahlakı tamamlamak üzere gönderilmiştir. Bu yüzden, Muhammediler, her surette meydana gelen tüm değişikliklerde Allah’ı tanırlar. Çünkü Nebiylerine hakkıyla tabi olmuşlardır. Tıpkı Rasulleri gibi sevilen ahadiyetçilerdir. 42-Küfür yoluna sapıp Resulu dinlemeyenler o gün yerin dibine batırılmayı temenni ederler ve Allah’tan hiçbir haberi gizleyemezler.

NİSÂ SURESİ • 255

43-Ey iman edenler! Siz sarhoş iken-ne söylediğinizi bilinceye kadar-cünup iken de-yolcu olan müstesna-gusül edinceye kadar namaza yaklaşmayın. Eğer hasta olur veya bir yolculuk üzerinde bulunursanız, yahut sizden biriniz ayak yolundan gelirse, yahut kadınlara dokunup da su bulamamışsanız o zaman temiz bir toprakla teyemmüm edin: Yüzlerinize ve ellerinize sürün. Şüphesiz Allah çok affedici ve bağışlayıcıdır. “Küfür yoluna sapanlar… o gün…temenni ederler…” Hak’tan perdelenmek suretiyle küfre sapanlar ve “Resulu dinlemeyenler…” dinden perdelendiği için Resule asi olanlar “yerin dibine batırılmayı…” temenni ederler. İstidat arzının kendilerini yutmasını, nefislerinin bastırılmasını veya içinde fasit inançlardan ve azabı gerektiren rezilliklerden hiçbir nakış bulunmayan yalın bir levha olmasını arzu ederler. “Allah’tan hiçbir haberi gizleyemezler…” İstidatlarına nakşedilen hiçbir haberi gizleyemezler ve onlardan dolayı azaba uğramaktan kurtulamazlar. “Ey iman edenler!…” ey ameli imanla inananlar! Çünkü ayni imanla inanan bir müminin namazında gafil olması düşünülemez. “Namaza yaklaşmayın…” Huzur ve Allah’a münacat makamına yaklaşmayın, “siz sarhoş iken…” gaflet uykusundan veya heva şaraplarından ya da dünya sevgisinden dolayı sarhoş iken namaza yaklaşmayın. “Ne söylediğinizi bilinceye kadar…” münacat ederken ne söylediğinizi bilinceye kadar. Ki kalpleriniz dünya meşgaleleriyle ve dünyevi vesveselerle ilgilenmesin. Aksi takdirde namazdan gafil olursunuz. Nefse şiddetli bir şekilde meyletmek, nefsin lezzetlerini tatmak, şehevi arzularını tatmin etmek, paylarını almak ve nefse yaslanmak suretiyle Hak’tan uzak olduğunuz zaman namaza yaklaşmayın. “Yolcu olan müstesna…” Yol üzerinde yürüyen, zaruret ve maslahat miktarı yararlanma yollarından birinde süluk eden müstesna. Ölmemek ve gücü korumak için, yemek ve içmek suretiyle beslenme yolunu yürüyen, sıcaktan ve soğuktan korunmak ve avret mahallini örtmek için giyinme yolunu yürüyen, nesli korumak için cinsel ilişki yolunu yürüyen, ama sırf heva uğruna bunlara büsbütün kapılmayan, heva ve tutkulu arzuların peşinden gitmeyi, yok olmayan veya yok olması zorlaşan temel karakteri haline getirmeyen kimse müstesna.

256 • TEFSİRİ KEBİR / TE’VİLÂT

“Gusül edinceye kadar…” Süfli cihetin cezbesine kapılmaktan meydana gelen heyet ve karakterden tevbe ve istiğfar suyuyla, sıyrılma ve teberi pınarıyla temizleninceye kadar. “Eğer hasta olursanız…” Eğer kalpleriniz hasta olursa, fasit akidevi hastalıklarla ve ölümcül rezilliklerle sağlığını yitirmişse “veya bir yolculuk üzerinde bulunursanız.” nefsin talebi, pislik maddesi nedeniyle hırsla cehalet ve şaşkınlık çöllerinde yolculuğa çıkmış iseniz, “yahut sizden biriniz…gelirse…” mal kiriyle meşgul olmaktan, maddi kırıntılar kazanmaktan dolayı dünyevi sevgi ve eğilimle kirlenmiş, bu hal içinde köklü bir karakter haline gelmiş olarak gelirse “yahut kadınlara dokunursanız…” nefislere eşlik etmişseniz, lezzetlerini tatmış, şehvetlerini edinmişseniz “ve su da bulamamışsanız.” sizi bundan uzaklaştıracak, sizi ondan arındırıp temizleyecek bir ilim bulamamışsanız, “o zaman temiz bir toprakla teyemmüm edin.” O zaman istidadınızın temiz toprağına yönelin, ona kastedin, fıtri istidadın aslına dönün, “…sürün…” fıtri istidadınızın nurundan sürün “yüzlerinize ve ellerinize…” mevcut zatlarınıza ve sıfatlarınıza onların düzeyine inmek suretiyle sürün. Bunlara taalluk etmekten kaynaklanan heyet ve karakterleri, onların etkisiyle tasarruf etme durumunu silin. Çünkü bu toprak onların etkilerini silecektir ve önceki gibi berrak ve saf hale getirecektir. “Şüphesiz, Allah çok affedicidir…” bu karanlık heyet ve karakterleri perdeleyici bu melekelerin kökleşmişliğini affeder, onları görmezlikten gelir, terk eder; bütünüyle ortadan kaldırır. Böylece istidadınız arınır, bunun sonucunda Allah ile buluşmaya ve O’na münacat etmeye hazır hale gelirsiniz. “Ve bağışlayıcıdır…” Sıfatları ve zatıyla sizin sıfatlarınızı ve zatlarınızı örter. 44-Kendilerine Kitab’dan nasip verilenlere baksana! Sapıklığı satın alıyorlar ve sizin de yoldan çıkmanızı istiyorlar! 45-Allah düşmanlarınızı sizden daha iyi bilir. Gerçek bir dost olarak Allah yeter, bir yardımcı olarak da Allah kâfidir. 46-Yahudilerden bir kısmı kelimeleri yerlerinden değiştirirler, dillerini eğerek, bükerek ve dine saldırarak “işittik ve karşı geldik” , “dinle, dinlemez olası” , “ raina” derler. Eğer onlar “işittik, itaat ettik, dinle ve bizi gözet” deselerdi şüphesiz kendileri için daha hayırlı ve daha doğru olacaktı; fakat küfürleri sebebiyle Allah onları lanetlemiştir. Artık pek az inanırlar.

NİSÂ SURESİ • 257

“Kendilerine Kitab’dan nasip verilenlere baksana!” Kendilerine kitabın bir kısmı verilenlere baksana! Bundan maksat Hakk’ı kabul etmelerine rağmen dinden perdelenmiş olmalarıdır. “Sapıklığı satın alıyorlar…” İstidatlarının hidayet nurunun gösterdiği hak yol olan dinin yerine sapıklığı satın alıyorlar ve sizin de böyle olmanızı istiyorlar. Onlar sizin düşmanlarınızdırlar. Allah onların size düşmanlıklarını bilmektedir. “Gerçek dost olarak Allah yeter…” tevhid yoluna girmeyi muvaffak kılmak şeklinde sizin işlerinizi idare eder. “Yardımcı olarak da Allah kâfidir.” Düşmanlarınızı ezmek suretiyle onlara karşı size yardım eder. 47-Ey ehl-i kitap! Biz, birtakım yüzleri silip dümdüz ederek arkalarına çevirmeden, yahut onları, cumartesi adamları gibi lanetlemeden önce, size gelenleri doğrulamak üzere indirdiğimize iman edin; Allah’ın emri mutlaka yerine gelecektir. “Ey ehl-i kitap!…” Ey istidat kitabı ehli! “iman edin…” ayni ve hakiki bir imanla inanın. İstidatlarınız kitabında yer alan zat tevhidini fiiliyata çıkarın, “Biz, birtakım yüzleri dümdüz etmeden önce…” istidatlarını giderip silmeden, “arkalarına çevirmeden…” bundan maksat her âlemin arkası kabul edilen cisim âleminin aşağılarının aşağısıdır. “Yahut onları, lanetlemeden…” cumartesi adamlarını meshedip ters yüz ettiğimiz gibi varoluşlarını ters yüz etmek suretiyle azaba uğratmadan önce. “Allah’ın emri mutlaka yerine gelecektir…” Allah’ın emri ebediyen geçerlidir; hiç kimse onu değiştiremez, tersini yapamaz. 48-Allah, kendisine ortak koşulmasını asla bağışlamaz; bundan başkasını, dilediği kimse için bağışlar. Allah’a ortak koşan kimse büyük bir günah ile iftira etmiş olur. 49-Kendilerini temize çıkaranlara ne dersin! Hayır, Allah dilediğini temize çıkarır ve hiç kimse kıl payı kadar haksızlık görmez. 50-Bak, nasıl da Allah üzerine yalan uyduruyorlar; apaçık bir günah olarak bu yeter. 51-Kendilerine Kitap’tan nasip verilenleri görmedin mi? Putlara ve batıla iman ediyorlar, sonra da kâfirler için: “Bunlar, Allah’a iman edenlerden daha doğru yoldadır” diyorlar!

258 • TEFSİRİ KEBİR / TE’VİLÂT

52-Bunlar, Allah’ın lanetlediği kimselerdir; Allah’ın rahmetinden uzaklaştırdığı kimseye gerçek bir yardımcı bulamazsın. 53-Yoksa onların mülkten bir nasipleri mi var? Öyle olsaydı insanlara çekirdek filizi vermezlerdi. 54-Yoksa onlar, Allah’ın lûtfundan verdiği şeyler için insanlara haset mi ediyorlar? Oysa İbrahim soyuna Kitab’ı ve hikmeti verdik ve onlara büyük bir hükümranlık bahşettik. 55-Onlardan bir kısmı İbrahim’e inandı, kimi de ondan yüz çevirdi; onlara kavurucu bir ateş olarak cehennem yeter. “Allah, kendisine ortak koşulmasını asla bağışlamaz…” Burada, ilmi, itikadi bedbahtlığın sonsuz olduğuna, ebediyen yok olmadığına, ameli bedbahtlık gibi telafi edilebilir olmadığına işaret ediliyor. Yani yüce Allah, varlıkta gayriyi ispat edenin varlığını varlığıyla örtmez, zatiyle fani kılmaz. Nasıl olsun ki, bu kimse varlığını Allah’ın varlığına alternatif olarak ispat ediyor?! “Kendilerini temize çıkaranlara ne dersin!” Nefislerinin sıfatlarını yine kendi sıfatlarıyla ortadan kaldırmaya çalışıyorlar. Bu ise, mümkün değildir. Tıpkı herhangi birimizin kendi nefsini taşımasının mümkün olmaması gibi. Çünkü sıfatlar nefisten ayrılmazlar, onunla birlikte kalıcıdırlar. Bu yüzden yüce Allah şöyle buyurmuştur: “Kim nefsinin cimriliğinden korunursa…” (Tegabun, 16) Çünkü nefis aşağı, alçak niteliklerle yoğrulmuştur; nefis durdukça onlar da duracaklardır. Hz. Resulullah (s.a.v) şöyle buyurmuştur: “İnsanların en kötüsü, hayatta iken başına kıyamet kopan kimsedir.” Yani tevhid ilmine vakıf olduğu halde nefsi, Allah ile hayat bulmak için fena ile ölmeyen kimse…. Çünkü bu kimse o durumda eşyada sınırsız serbestliği savunan bir zındık konumunda olur. “Hayır, Allah dilediğini temize çıkarır.” sıfatlarını, kendi sıfatlarıyla silerek, izale ederek temize çıkarır. “Hiç kimse kıl payı kadar haksızlık görmez.” sıfatlarından ve haklarından basit bir şey dahi eksiltilmez. Çünkü zayıflıklarına ve tükenir olmalarına rağmen, yüce Allah onlardan bir şey aldığında mutlaka onların yerine güçlü ve devamlı sıfatlarını koyar. “Bak, nasıl da Allah nefislerini kendi sıfatlarından üzerine yalan uyduruyorlar…” temizlediklerini iddia etmeleriyle. Oysa nefisleri bu şekilde temize çıkmaz. Ya da nefislerinin varlığı devam ettiği halde Allah’ın sıfatlarını kendi nefislerine yakıştırıyorlar.

NİSÂ SURESİ • 259

“ … Görmedin mi?” … “Putlara ve batıla iman ediyorlar…” Gayrinin varlığını ispat ediyorlar. Bu, tevhid yolu olan dinden sapmalarıdır. Hak’tan perdelenmiş olan kimseler için de “Bunlar…” muvahhidlerden “ daha doğru yoldadırlar…” Çünkü şirk hususunda aralarında uyum var. Ama müminlerle aralarında böyle bir uyum yoktur. Müminlerle yol ve amaç bakımından benzeşmiyorlar. Çünkü tevhidi kabul eden kimseler yollarını yitirdikleri zaman kabul ettikleri maksada ulaşamazlar. Onların ayrılmaz özellikleri gizli şirk olur ve bu halleriyle Hak’tan perdelenen, açıktan şirk koşan kimselere daha yakın olurlar; onları uygun görürler, doğrularlar; onların muvahhidlerden daha doğru yolda olduklarını iddia ederler. Bunu zahiren kendilerini İslam’a nispet eden bazı kimselerde rahatlıkla görebiliriz. “Bunlar, Allah’ın lanetlediği kimselerdir.” istidatlarını ters yüz etmiştir. Allah, kimi bu şekilde rahmetinden kovarsa, artık kimse doğru yolu göstermek suretiyle ona yardım edemez, onu yakınlaştıramaz, kurtaramaz. 56-Şüphesiz ayetlerimizi inkâr edenleri gün gelecek bir ateşe sokacağız; onların derileri pişip acı duymaz hale geldikçe, derilerini başka derilerle değiştiririz ki acıyı duysunlar! Allah daima üstün ve hakimdir. 57-İnanıp, iyi işler yaparları da, içinde ebediyen kalmak üzere girecekleri, zemininden ırmaklar akan cennetlere sokacağız. Orada onlar için tertemiz eşler vardır ve onları koyu bir gölgeye koyarız. 58-Allah size, mutlaka emanetleri ehli olanlara vermenizi ve insanlar arasında hükmettiğiniz zaman adaletle hükmetmenizi emreder. Allah size ne kadar güzel öğütler veriyor! Şüphesiz, Allah her şeyi işitici, her şeyi görücüdür. “Şüphesiz ayetlerimizi inkâr edenler…” sıfatlarımızın ve fiillerimizin tecellilerinden perdelenenler. Çünkü ayetin başı, İbrahim hanedanına verilen ilim, hikmet ve mülk ile ilgili olduğunu açıkça göstermektedir. “Gün gelecek bir ateşe sokacağız…” kemal iştiyakı ateşine sokacağız. Çünkü perde iyice kökleşmiş ve onlardan ayrılmaz bir hal almış olmasına rağmen, istidatları itibariyle karakterleri ve tabiatları bunu gerektirmektedir. Yahut hallerine uygun olarak onları kahır sıfatı tecellisinin kahır ateşine, ya da nefsin hırsı ve iştiyakının keskinliği ve yoksun olmasına rağmen, nefsin sıfatlarının kemal ve şehvetleri olarak

260 • TEFSİRİ KEBİR / TE’VİLÂT

alıştığı şeyleri ihtirasla talep etmesi ateşine koyacağız. “Onların derileri pişip acı duymaz hale geldikçe…” derilerinin soyulması neticesinde cismani perdeleri kalktıkça “derilerini başka derilerle değiştiririz…” bunlardan başka, yeni perdelerle değiştiririz, “ki acıyı duysunlar…” yoksunluk ateşinin verdiği azabı tatsınlar. “Allah daima üstündür…” güçlüdür, onları kahreder, nefislerinin sıfatlarını zelil kılmak suretiyle onları alçaltır. Ebedi yoksunluklarıyla beraber kemallerine tutkuyla yönelme ateşiyle yakar onları. “Hakimdir…” öfke veya şehvet gibi güçleriyle ve cismani lezzetleri eğilimli oluşlarıyla kendi nefisleri için seçtikleri, dolayısıyla kendilerine uygun olan azapla onları cezalandırır. Bu yüzden, karanlık perdeleri başka karanlık perdelerle değiştirilir. Hiç kuşkusuz “İnananlar…” sıfat tevhidine iman edenler, “ …yapanlar…” tecellileri elverişli olduğu için kendileri için olumlu ve yapıcı olan Salih ameller işleyenler, “ …cennetlere sokacağız…” onlarla nitelenme ve makamlarına sokacağız. “ zemininden ırmaklar akan…” kalbin ilimlerinin tecellileri konumundaki ilim nehirleri. Ayette geçen “ eşler” den maksat, kutsal ruhlardır, ki bedensel şekillerle zuhur eden tertemiz ilahi sıfatlardır. “Onları koyu bir gölgeye koyarız…” beşeri sıfatları silmek suretiyle onları esenliği daimi olan ilahi sıfatlar gölgesine koyarız. “Allah size, mutlaka emanetleri ehli olanlara vermenizi… emreder.” Her hak sahibinin hakkını vermenizi ona vermenizi emretmektedir. Önce istidadın hakkını eksiksiz vermenizi, sonra bütün kuvvetlerin gerektirdiği kemalat olarak tüm haklarını eksiksiz vermenizi, sonra Allah’ın hakkını, sıfatları O’na eda etmek, ardından varlığı O’na eda etmek suretiyle vermenizi, böylece tevhidde fena bulmanızı emreder. Fenadan sonra beka bulmuş olarak geri döndüğünüz ve insanlar arasında hükmettiğiniz zaman, eşyada Allah ile kaim olur ve adaleti ikame edersiniz. Allah’ın adaletiyle nitelenirsiniz. Artık zulmün sizden sadır olmasına imkân yoktur. Adaletin en küçük derecesi sıfatlarda silinmektir. Çünkü nefisle kaim olan biri, hiçbir zaman adaletli olmaya güç yetiremez. “Şüphesiz, Allah her şeyi işiticidir…” İnsanlar arasında gerçekleştirdiğiniz muhakemelerde söylediğiniz sözleri işitir; hak ile söylenmiş doğru sözler mi, yoksa nefisle söylenmiş fasit sözler mi olduğunu bilir. “Her şeyi görücüdür…” amellerinizi görür; nefislerinizin sıfatlarından mı, yoksa Hakk’ın sıfatlarından mı kaynaklandığını bilir.

NİSÂ SURESİ • 261

59-Ey iman edenler! Allah’a itaat edin. Resule ve sizden olan ulü’lemre de itaat edin. Eğer bir hususta anlaşmazlığa düşerseniz. Allah’a ve ahirete gerçekten inanıyorsanız-onu Allah’a ve Resule götürün; bu hem hayırlı, hem de netice bakımından daha güzeldir. 60-Sana indirilene ve senden önce indirilenlere inandıklarını ileri sürenleri görmedin mi? Tağut’a inanmamaları kendilerine emrolunduğu halde, Tağut’un önünde muhakemeleşmek istiyorlar. Halbuki, şeytan onları büsbütün saptırmak istiyor. 61-Onlara: Allah’ın indirdiğine ve Resule gelin, denildiği zaman, münafıkların senden iyice uzaklaştıklarını görürsün. 62-Elleriyle yaptıkları yüzünden başlarına bir felaket gelince hemen, biz yalnızca iyilik etmek ve arayı bulmak istedik, diye yemin ederek sana nasıl gelirler! 63-Onları Allah’ın, kalplerindekini bildiği kimselerdir; onlara aldırma, kendilerine öğüt ver ve onlara, kendileri hakkında tesirli söz söyle. “Ey iman edenler!…” sıfat tevhidine inananlar. “Allah’a itaat edin…” zat tevhidine inanarak ve cemde fena bularak. “Resule itaat edin…” cem aynında tafsil haklarına riayet ederek, zatta fena bulmaktan sonra sıfatların tertibini göz önünde bulundurarak. “ve sizden olan ulü’lemre…” Talut hikâyesinde değinildiği gibi velayeti ve riyaseti hakkeden kimselere itaat edin. “ …Görmedin mi?…” Hayret et! “Sana indirilene inandıklarını ileri sürenler…” sana indirilen tevhid ilmine inandıklarını iddia edenlere hayret et. “Senden önce indirilenlere…” yaratılış (dünya) ve yeniden diriliş (ahiret) ilmine inandıklarını iddia edenlere hayret et. “Tağut’un önünde muhakemeleşmek istiyorlar.” Bu ise, iddialarıyla çelişen bir durumdur. Çünkü imanları sahih olsaydı, Allah’tan gayrısı için hüküm yetkisini tanımak şöyle dursun, varlık olarak bile ispat etmezlerdi. Çünkü onlar, gerçek imanın hükmü uyarınca gayrıyı inkâr etmekle yükümlüdürler. Kim kendi sıfatlarından ve fiillerinden sıyrılmazsa, zatını yüce Allah’ta silip yok etmezse, o gayrıdır. Gayrıya yönelen de şeytana itaat etmiş olur. Şeytan ise onları koyu bir sapıklıkla saptırmak ister. Bu da şirk koşmak suretiyle Hak’tan sapmadır. Çünkü dinden başka tarafa meyletmek, apaçık sapıklıktır.

262 • TEFSİRİ KEBİR / TE’VİLÂT

64-Biz her Resulu-Allah’ın izniyle-ancak kendisine itaat edilmesi için gönderdik. Eğer onlar kendilerine zulmettikleri zaman sana gelseler de Allah’tan bağışlanmayı dileseler, Resul de onlar için istiğfar etseydi Allah’ı ziyadesiyle affedici, esirgeyici bulurlardı. 65-Hayır, Rabbine and olsun ki aralarında çıkan anlaşmazlık hususunda seni hakem kılıp sonra da verdiğin hükümden içlerinde hiçbir sıkıntı duymaksızın tam manasıyla kabullenmedikçe iman etmiş olmazlar. “Biz her Resulu -Allah’ın izniyle-ancak kendisine itaat edilmesi için gönderdik.” Resul ile Nebi arasındaki fark; risaletin hükümlerin tebliğ edilmesiyle ilintili olmasıdır. “Ey Resul! …tebliğ et.” (Maide, 67) Nübüvvet ise, sıfat ve fiil ayrıntılarına taalluk eden marifet ve hakikâtlerden haber verilmesiyle ilintilidir. Çünkü Nübuvvet, cem aynına dalmaktan ve zatta fena bulmaktan ibaret olan velayetin zahiridir. Velayetin ilmi, zatın tevhidi, fiil ve sıfatların mahvi ilmidir. Dolayısıyla her Resul Nebidir ve her Nebi de velidir; ama her veli Nebi olmadığı gibi her Nebi de Resul değildir. Bununla beraber velayet mertebesi nübüvvetten, nübüvvet mertebesi de risaletten üstündür. Nitekim şair şöyle demiştir: Nübüvvet makamı bir berzahtadır; Veliden birazcık aşağıda, resulün ise üstünde. Resul, ancak kendisine itaat edilsin diye gönderilir. Çünkü onun hükmü, tebliğ itibariyle Allah’ın hükmüdür; bu yüzden ona itaat edilmesi gerekir. Bununla beraber Resule ancak Allah’ın izniyle itaat edilir. Dolayısıyla, temelden kâfir ve gerçek bedbaht olan kimseler gibi istidatları yetersiz olduğu için perdelenen kimseler ile münafıklar gibi istidatları tortularla kapanan ve silinen kimselere, gerçek anlamda Resule itaat etmelerine izin verilmemiştir. “Eğer onları kendilerine zulmettikleri zaman…” içinde bil kuvve var olan sabit kemalatından ibaret haklarını engellemek, maddi lezzetler ve fani arzular istemeye yönelmek suretiyle istidadı bulandırmak suretiyle nefislerine haksızlık ettikleri zaman “sana gelseler…” istidatlarının gereği olan iradeleriyle sana gelseler, “Allah’tan bağışlanmayı dileseler…” Allah’tan, sıfatlarının nuruyla, istidatlarında olanı perdeleyen söz konusu fiillerin kaynağı olan nefislerinin sıfatlarını örtmesini

NİSÂ SURESİ • 263

isteseler, “Resul de onlar için istiğfar etseydi…” Allah’ın sıfatlarından ibaret olan sıfatlarının nuruyla onlara yardım etseydi. Resul onlara böyle bir yardım yapabilirdi, çünkü kendileriyle resul arasında aynı cinsten olma bağı vardır. Ayrıca irade ve sevgi onların Resule yakın olmalarını ve onunla kaynaşmalarını gerektirir. “Allah’ı ziyadesiyle affedici… bulurlardı.” Nuruyla istidatlarını temizleyici ve arındırıcı bulurlardı. Çünkü tevbenin kabul edilmesi, onların üzerine sıfat nurunun yöneltilmesi, nurdan bir iç heyetle, karakterle içlerinin aydınlatılması, fiillerin içerdiği hatalardan korunması anlamına gelir. Bunun nedeni de nurun karanlıktan uzak olmasıdır. “Esirgeyici bulurlardı…” kendilerine yaraşan kemal rahmetini, yani ilmi veya ayni ya da hakiki yakini bahşederdi. “Hayır, Rabbine and olsun ki…iman etmiş olmazlar…” hakiki – tevhidi imana sahip olamazlar “…seni hakem kılmadıkça…” Çünkü senin hükmün Allah’ın hükmüdür. Sadece zat sıfatlarla, sıfatlar da fiillerle perdelenmiştir. Anlaşmazlığa düştükleri zaman, sıfatlarının ötesine geçemedikleri, Hakk’ın sıfatlarından perdelendikleri veya kendi fiillerinin aşıp Hakk’ın fiillerine varamadıkları zaman, gerçek anlamda iman etmiş olamazlar. Senin hükmüne başvurdukları zaman, fiillerinden sıyrılırlar. Senin verdiğin hükme karşı nefislerinde hiçbir sıkıntı duymadıkları zaman, iradelerinden sıyrılarak rıza makamına varırlar. İlimlerinden ve kudretlerinden sıyrıldıklarında, teslim makamına ulaşırlar. Artık kendi sıfatlarından kaynaklanan herhangi bir perdeleri kalmaz. Hakkın sıfatlarıyla sıfatlanırlar. Hak sıfatlar suretinde kendilerine açılır. O zaman senin, kendinle değil, O’nunla kaim olduğunu, O’nun adaletiyle hakikâten adil olduğunu anlarlar, dolayısıyla Allah’a iman etmeleri de tahakkuk etmiş olur. 66-Eğer onlara, kendinizi öldürün yahut yurtlarınızdan çıkın, diye emretmiş olsaydık, içlerinden pek azı müstesna, bunu yapmazlardı. Eğer kendilerine verilen öğüdü yerine getirselerdi, onlar için hem daha hayırlı hem de daha pekiştirici olurdu. 67-O zaman elbette kendilerine nezdimizden büyük mükâfat verirdik. 68-Ve onları dosdoğru bir yola iletirdik.

264 • TEFSİRİ KEBİR / TE’VİLÂT

69-Kim Allah’a ve Resule itaat ederse işte onlar, Allah’ın kendilerine lütuflarda bulunduğu Nebiyler, sıddıklar, şahitler ve salih kişilerle beraberdir. Bunlar ne güzel arkadaştır. 70-Bu lütuf Allah’dandır. Aliym (bilen olarak) Allah yeter. 71-Ey iman edenler! Tedbirinizi alın; bölük bölük savaşa çıkın, yahut topyekün savaşın. 72-İçinizden bazıları vardır ki pek ağırdan alırlar. Eğer size bir felaket erişirse: “Allah sana lütfetti de onlarla beraber bulunmadım” der. 73-Eğer Allah’tan size bir lütuf erişirse-sanki sizinle onun arasında bir dostluk yokmuş gibi- “keşke onlarla beraber olsaydım da ben de büyük bir başarı kazansaydım” der. 74-O halde, dünya hayatını ahiret karşılığında satanlar, Allah yolunda savaşsınlar. Kim Allah yolunda savaşır da öldürülür veya galip gelirse biz ona yakında büyük bir mükâfat vereceğiz. 75-Size ne oldu da Allah yolunda ve “Rabbimiz! Bizi, halkı zalim olan bu şehirden çıkar, bize tarafından bir sahip gönder, bize katından bir yardımcı yolla!” diyen zavallı erkekler, kadınlar ve çocuklar uğrunda savaşmıyorsunuz! 76-İman edenler Allah yolunda savaşırlar, inanmayanlar ise tağut yolunda savaşırlar. O halde şeytanın dostlarına karşı savaşın; şüphe yok ki şeytanın kurduğu düzen zayıftır. 77-Kendilerine, ellerinizi savaştan çekin, namazı kılın ve zekatı verin, denilen kimseleri görmedin mi? Sonra onlara savaş farz kılınınca, içlerinden bir grup hemen Allah’tan korkar gibi, hatta daha fazla bir korku ile insanlardan korkmaya başladılar da “Rabbimiz! Savaşı bize niçin yazdın! Bizi yakın bir süreye kadar ertelesen olmaz mıydı?” dediler. Onlara de ki: “Dünya menfaati önemsizdir, Allah’tan korkanlar için ahiret daha hayırlıdır ve size kıl payı kadar haksızlık edilmez.” 78-Nerede olursanız olun ölüm size ulaşır; sarp ve sağlam kalelerde olsanız bile! Kendilerine bir iyilik dokunsa “Bu Allah’tan” derler; başlarına bir kötülük gelince de “bu senden” derler. “Hepsi Allah’tandır” de. Bu adamlara ne oluyor ki bir türlü laf anlamıyorlar!

NİSÂ SURESİ • 265

79-Sana gelen iyilik Allah’tandır. Başına gelen kötülük ise nefsindendir. Seni insanlara Resul gönderdik; şahit olarak da Allah yeter. 80-Kim Resul’e itaat ederse Allah’a itaat etmiş olur. Yüz çevirene gelince, seni onların başına bekçi göndermedik! 81- “Baş üstüne” derler, ama yanından ayrılınca onlardan bir kısmı, senin dediğinden başkasını kurar. Allah da onların gizlice kurduklarını yazar. Sen onlara aldırma ve Allah’a dayan; sana vekil olarak Allah yeter. 82-Hâlâ Kur’an üzerinde gereği gibi düşünmeyecekler mi? Eğer o, Allah’tan başkası tarafından gelmiş olsaydı onda birçok tutarsızlık bulurlardı. 83-Onlara güven veya korkuya dair bir haber gelince hemen onu yayarlar; halbuki onu, Resule veya aralarında yetki sahibi kimselere götürselerdi, onların arasından işin iç yüzünü anlayanlar, onun ne olduğunu bilirlerdi. Allah’ın size lütuf ve rahmeti olmasaydı, pek azınız müstesna, şeytana uyup giderdiniz 84-Artık, Allah yolunda savaş. Sen, kendinden başkası sebebiyle sorumlu tutulmazsın. Müminleri de teşvik et. Umulur ki Allah kâfirlerin gücünü kırar. Allah’ın gücü daha çetin ve cezası daha şiddetlidir. 85-Kim iyi bir işe aracılık ederse onun da o işten bir nasibi olur. Kim kötü bir işe aracılık ederse onun da ondan bir payı olur. Allah her şeyin karşılığını vericidir. 86-Bir selam ile selamlandığınız zaman siz de ondan daha güzeli ile selamlayın; yahut aynı ile karşılık verin. Şüphesiz Allah, her şeyin hesabını arayandır. 87-Allah- ki ‘O’ ndan başka hiçbir ilah yoktur-elbette sizi kıyamet günü toplayacaktır, bunda asla şüphe yoktur. Söz bakımından Allah’tan daha doğru kim vardır! 88-Size ne oldu da münafıklar hakkında iki gruba ayrıldınız? Halbuki, Allah onları kendi ettikleri yüzünden baş aşağı etmiştir. Allah’ın saptırdığını doğru yola getirmek mi istiyorsunuz? Allah’ın saptırdığı kimse için asla yol bulamazsın!

266 • TEFSİRİ KEBİR / TE’VİLÂT

89-Sizin de kendileri gibi inkâr etmenizi istediler ki onlarla eşit olasınız. O halde Allah yolunda göç edinceye kadar onlardan hiçbirini dost edinmeyin. Eğer yüz çevirirlerse onları yakalayın, bulduğunuz yerde öldürün ve hiçbirini dost edinmeyin. 90-Ancak kendileriyle aranızda antlaşma bulunan bir topluma sığınanlar yahut ne sizinle ne de kendi toplumlarıyla savaşmak istemediklerinden yürekleri sıkılarak size gelenler müstesna. Allah dileseydi onları başınıza bela ederdi de sizinle savaşırlardı. Artık onlar sizi bırakıp bir tarafa çekilir de sizinle savaşmazlar ve size barış teklif ederlerse bu durumda Allah size, onların aleyhinde bir yola girme hakkı vermemiştir. 91-Hem sizden hem de kendi toplumlarından emin olmak isteyen başkalarını da bulacaksınız. Bunlar her ne zaman fitneye götürülseler ona baş aşağı dalarlar. Eğer sizden uzak durmaz, sulh teklif etmez ve ellerini çekmezlerse onları yakalayın, rastladığınız yerde öldürün. İşte onlar üzerine sizin için apaçık yetki verdik. 92-Yanlışlıkla olması dışında bir müminin bir mümini öldürmeye hakkı olmaz. Yanlışlıkla bir mümini öldüren kimsenin, mümin bir köle azat etmesi ve ölenin ailesine teslim edilecek bir diyet vermesi gereklidir. Meğer ki ölünün ailesi bu diyeti bağışlamış ola. Eğer öldürülen mümin olduğu halde, size düşman olan bir toplumdan ise mümin bir köle azat etmek lazımdır. Eğer kendileriyle aranızda antlaşma bulunan bir toplumdan ise ailesine teslim edilecek bir diyet ve bir mümin köleyi azat etmek gerekir. Bunları bulamayan kimsenin, Allah tarafından tevbesinin kabulü için iki ay peş peşe oruç tutması lazımdır. Allah her şeyi bilendir, hikmet sahibidir. 93-Kim bir mümini kasten öldürürse cezası, içinde ebediyen kalacağı cehennemdir. Allah ona gazap etmiş, onu lanetlemiş ve onun için büyük bir azap hazırlamıştır. 94-Ey iman edenler! Allah yolunda savaşa çıktığınız zaman iyi anlayıp dinleyin. Size selam verene, dünya hayatının geçici menfaatine göz dikerek “Sen mümin değilsin” demeyin. Çünkü Allah’ın nezdinde sayısız ganimetler vardır. Önceden siz de böyle iken Allah size lütfetti; o halde iyi anlayıp dinleyin. Şüphesiz Allah bütün yaptıklarınızdan haberdardır.

NİSÂ SURESİ • 267

95-Müminlerden-özür sahibi olanlar dışında-oturanlarla malları ve canlarıyla Allah yolunda cihad edenler bir olmaz. Allah, malları ve canları ile cihad edenleri, derece bakımından oturanlardan üstün kıldı. Gerçi Allah hepsine güzellik vaat etmiştir; ama mücahidleri, oturanlardan çok büyük bir ecirle üstün kılmıştır. 96-Kendinden dereceler, bağışlama ve rahmet vermiştir. Allah çok bağışlayıcı ve esirgeyicidir. “Eğer onlara…emretmiş olsaydık.” Farz kılsaydık “kendinizi öldürün.” Nefsin hayatı demek olan heva ve hevesinizi ezin, sıfatlarını yok edin, “yahut yurtlarınızdan çıkın.” Tevhidi perdeleme işlevini gören sabır, tevekkül ve rıza gibi makamlarınızdan ayrılın. Nitekim Hüseyin b. “Çöllerde Mansur (k.r), İbrahim b. Edhem’e (r.a) halini sormuş o da: dolaşıyor, susuz, ağaçsız, bahçesiz ve yağmursuz karalarda dönüp duruyorum; bu halim tevekküle uygun mu değil mi?” deyince, ona şöyle demiş: “Ömrünü karnının ümranında tükettiğine göre nerede kaldı tevhidde fena bulmak?” “İçlerinden pek azı müstesna, bunu yapmazlardı.” Onlar, Allah ile buluşmayı seven ve ona hazırlanan kimselerdir. Sayıca az olmalarına rağmen değerce çokturlar. Nitekim yüce Allah şöyle buyurmuştur: “Bunlar da ne kadar az.” (Sad, 24) “Onlar için daha hayırlı olurdu…” Hakk’ın sıfatlarıyla sıfatlanmaları ya da cem aynına ulaşmaları neticesinde nefis sıfatlarından oluşan perdelerin kalkması ile gerçekleşen kemalleri açısından daha iyi olurdu. “Daha pekiştirici olurdu.” Fenadan sonra beka esnasında dinde istikamet üzere oluşları gerçekleşirdi. “O zaman elbette kendilerine nezdimizden büyük mükâfat verirdik.” Nefsin öldürülmesi esnasında sıfat tecellilerinden oluşan büyük bir ödül bahşederdik. “Ve onları dosdoğru bir yola iletirdik.” Yurtlardan çıkış yani nefsin menzillerinden ve makamlarından çıkış esnasında onları vahdet ve tevhidde istikamet yoluna iletirdik. “Kim Allah’a itaat ederse…” tevhid ve cem yolunda süluk ederse “ ve Resule itaat ederse” ayrıntıları, tafsilati göz önünde bulundurursa “ İşte onlar, Allah’ın kendilerine lütuflarda bulunduğu…kişilerle beraberdir.” hidayet bahşetmek suretiyle ikramda bulunduğu kimselerle beraberdir. “Nebiyler, sıddıklar…” fiilleri ve sıfatları Allah’a nispet etmekle, kendi sıfatlarından sıyrılıp O’nun sıfatlarıyla sıfatlanmakla

268 • TEFSİRİ KEBİR / TE’VİLÂT

sadıklıklarını, doğruluklarını ortaya koyan kimseler. Eğer kendi nefislerinin sıfatlarıyla zuhur etselerdi yalan söylemiş olurlardı. “Şehidler…” huzur ehli olanlar. “Ve Salih kişiler…” dinde istikamet sahibi kişilerle beraber olurlardı. “Bu lütuf…” kemali tahsil etmelerini sağlayan, nebiler ve onlarla beraber olan diğer kimseler arasına girmelerini, onların arkadaşları sayılmalarını temin eden ilahi bir lütuftur bu. “Bilen olarak…” Allah onların istidatlarında gizli bulunan kemali bilir ve onun onların üzerinde zuhur etmesini sağlar. “Tedbirinizi alın…” şeytanın telkinleri, vesveseleri, yoldan çıkarmak suretiyle sizi helake sürüklemesi, nefislerinizin sıfatlarının zuhur edip size hakim olmaları gibi sakındığınız şeylere karşı önlemlerinizi alın. Çünkü bunlar, sizin en amansız düşmanlarınızdır. “Bölük bölük savaşa çıkın…” Allah’ın yolunda, her grup kâmil ve alim bir şeyhin tarikatında olmak üzere süluk edin. “Yahut topyekun savaşın.” Nebiye tabi olmak üzere tevhid ve İslam yolunda süluk edin. “Kendilerine bir iyilik dokunsa “Bu Allah’tan” derler.” Bu ayet ortaya koyuyor ki, bu kimseler kaderiyecidirler; iyilikleri Allah’a , kötülükleri de insanlara nispet ediyorlar; varlıkta iki bağımsız müessir ispat etmekle Mecusilere benziyorlar. Bu arada kötülüğü kendi nefislerine değil de Resule izafe etmelerine gelince, bu, kendilerince kötülük olarak niteledikleri duruma, onun etkisi ve teşvikiyle girmelerinden kaynaklanmaktadır. Yüce Allah, resule onları fiil tevhidini kabul etmeye, başkalarının etkinliğini olumsuzlamaya, Allah’ın hayrın da şerrin de faili olduğunu ikrar etmeye davet etmesini vermiyor. “Hepsi Allah’tandır, de. Bu adamlara ne oluyor ki bir türlü laf anlamıyorlar!” Çünkü onlar nefislerin sıfatlarıyla perdelenmişler, işitip anlamanın kapıları konumundaki kalp kulakları tıkanmıştır. Ardından lütuf ve adaletin Allah’a ait olduğu açıklanıyor. O halde, bütün hayırlar ve kemalat Allah’ın lütfundan, kötülükler de O’nun adaletinden kaynaklanmaktadır. Yani bunları bizim için bir yükümlülük olarak takdir eder, bizim aracılığımızla yapar, çünkü bizde buna yatkın bir istidat ve hakkediş vardır ve bu yetenek de bunu gerektirir. Bu hakkediş, nefsin sıfatlarıyla zuhur etmesi, günahları irtikap etmesi, cezayı gerektiren suçları işlemesi ile gerçekleşir, başkasının fiiliyle değil. Yani onların kötülüğü resule nispet etmeleri doğru değildir. Çünkü hakkediş, istidadın bir neticesidir. Bir başkasının istidadının

NİSÂ SURESİ • 269

gerektirdiği bir sonuç başka birine ilişmez. Nitekim, yüce Allah şöyle buyurmuştur: “Hiçbir günahkâr başkasının günahını yüklenmez.” (Fatır, 18) Böylece yüce Allah, hayır ve şerrin faili sebebinin lütuf ve adaleti uyarınca yalnızca Allah olduğunu açıklayarak onları yalanlıyor ve kaderiyeciliklerinin yanlış olduğunu belirtiyor. Hayra ve şerre yatkınlık failliğine gelince, bu da gerçekte Allah’tan olmakla beraber, asli istidadın bir yansıması olan hayra yatkınlık en kutsi feyizden gelir ve fiillerimizin ve tercihimizin bu noktada bir etkinliği söz konusu olmaz. Şerre yatkınlık ise, sonradan olma istidattan kaynaklanır. O da nefsin kalbi perdeleyen, cevherini bulandıran sıfat ve fiilleriyle zuhur etmesinin ürünüdür. Neticede kalp, afetlerle, musibetlerle, sınama amaçlı belalarla ve felaketlerle parlatılmaya, arındırılmaya muhtaç olmuştur. Bunların resul ya da bir başkasıyla ilgisi yoktur. 97-Kendilerine yazık eden kimselere melekler, canlarını alırken: “Ne işte idiniz!” dediler. Bunlar: “Biz yeryüzünde çaresizdik.” diye cevap verdiler. Melekler de: “Allah’ın yeri geniş değil miydi? Hicret etseydiniz ya!” dediler. İşte onların barınağı cehennemdir; orası ne kötü bir gidiş yeridir. 98-Erkekler, kadınlar ve çocuklardan aciz olup hiçbir çareye gücü yetmeyenler, hiçbir yol bulamayanlar müstesnadır. 99-İşte bunları, umulur ki Allah affeder; Allah çok affedicidir, bağışlayıcıdır. “ …Melekler canlarını alırken…” … et-Tavaffa, ruhun kabzedilmek suretiyle bedenden çıkarılması demektir. Bu da üç şekilde olur: Meleklerin ruhu almaları. Ölüm meleğinin ruhu alması. Allah’ın ruhu alması. Melekler nefis sahiplerinin ruhlarını alırlar. Nefis sahipleri de hayır ehli, övgüye değer sıfatlara ve güzel ahlaka sahip Salih muttakilerden ibaret mutlulardır ve tertemiz melekler onların canlarını alırken onlara şöyle derler: “Size selam olsun. Yapmış olduğunuz iyi işlere karşılık cennete girin.” (Nahl, 32) Bunların sonu fiil cennetine varmaktır.

270 • TEFSİRİ KEBİR / TE’VİLÂT

Kötülük ehli, adi sıfatlara ve kötü ahlaka sahip bedbahtlara gelince, onların ruhlarını ancak melekuti kuvvetler alırlar. Bunlar âlem için, onların kuvvetleri mesabesindedirler. Ki bu makamda bulunurlarken nefsin sıfatlarıyla, hayali, vehmi, vahşi ve hayvani kuvvetlerin lezzetleriyle perdelenmiş kâfirlerden oluşurlar ve onlar nefislerine zulmederlerken melekler onların canlarını alırlar. Onların varacakları son, cehennemdir. Ölüm meleği tarafından ruhları alınanlar ise, nefis perdesinden sıyrılıp kalp makamında görünen ve fıtrata dönüp onun nuruyla aydınlanan kalp erbabıdır. Ki bunların ruhlarını külli nefsi natıka dediğimiz âlemin kalbi, onlarla bütünleşmek suretiyle kabzeder. Bu, ölüm meleğinin onların ruhlarını bizzat alması durumunda geçerlidir. Ancak, ölüm meleği yardımcıları ve onların kuvvetleri aracılığıyla ruhlarını kabzederse, bu durumda onlar birinci gruptan olurlar. Kimi zaman bizzat kabzettiği, sonra işledikleri bazı rezilliklerden hesaba çekilip cezalandırılmaları, dolayısıyla arınıp kurtulmaları için azap melekutuna terk eder. Bu, ilmi kemal ve ilmi noksanlık için geçerlidir. Nitekim, bu şekilde arınanlar cehalet ve şirkten kurtulur, ilim ve tevhidle tecelli eder. Ama kötü ameller ve yerilmiş ahlaklar nedeniyle kalplerinin üzerinde karanlık heyetler, aşağı melekeler birikir. Tevhidi bilmenin yanı sıra ahireti bilmeme hususu bir tortu olarak kalbinin üzerine çöreklenir. Ahiretteki cezayı inkâr eden muvahhid gibi. Bu kimse bu inkârından dolayı günahlara daldıkça dalar. Nitekim, yüce Allah şöyle buyurmuştur: “De ki: Size vekil kılınan ölüm meleği canınızı alacaktır.” (Secde, 11) Yüce Allah’ın dolaysız olarak ruhları kabzetmesi durumu ise, kalbe ait makamlardan şuhud mahalline yükselen, rableri ile aralarında herhangi bir perde kalmayan muvahhidler için geçerlidir. Onların ruhlarını Allah bizzat kabzeder ve onları kendisine haşreder: “ Takva sahiplerini heyet halinde çok merhametli olan Allah’ın huzurunda topladığımız gün.” (Meryem, 85) “Allah, ölenin ölüm zamanı gelince, canını alır.” (Zümer, 42) “Kendilerine yazık eden kimseler…” nefislerinin, haklarını engelleyerek, istidatlarının gerektirdiği ve içlerine potansiyel olarak konulan kemalatı kullanmasına mani olarak ona zulmeden kimseler… “Ne işte idiniz!” çünkü güç yetirebildiğiniz amelleri işlemede kusur ettiniz, Allah için amel etmekte tefrit ettiniz. Sizin için hazırlanan ve

NİSÂ SURESİ • 271

teşvik edildiğiniz kemale erme noktasında eksik kaldınız. “Bunlar: Biz yeryüzünde çaresizdik, diye cevap verdiler…” cibilliyetimizin şekillendiği istidat arzında çaresiz mustazaflardık. Çünkü durmadan kötülüğü emreden nefis, istidat arzımızı istila etti, heva sultanı vehim şeytanıyla birlikte bize galip geldiler, bizi kayda vurup esir aldılar. Bizi dinlerine uymaya zorladılar, bizi inkârlarına katılmak zorunda bıraktılar. “Allah’ın arzı geniş değil miydi?…dediler.” İstidadınız geniş değil miydi? Fıtratınızın kaynağından küçük adımlar atarak onda hicret edemez miydiniz? Bu şekilde adımlar atmaya başlasaydınız, önünüzdeki bazı perdeler kalkar, kuvvetlerin esaretinden kurtulur, heva kayıtlarından azat olurdunuz. Ruhani kuvvetlerden oluşan yardımcılarınızla güçlenirdiniz. Kalp nurlarından yardım görürdünüz. Böylece halkı zalim olan beldeden, yani nefis şehrinden çıkar tertemiz kalp şehrine giderdiniz. O zaman çok bağışlayıcı olan rabbinizin rahmeti size yetişirdi. “İşte onların barınağı cehennemdir…” Onların barınakları nefis cehennemidir ki, bir yoksunlukla beraber çok şiddetli bir iştiyak duyar. “ Orası ne kötü bir gidiş yeridir. Erkekler… aciz olan…müstesna.” İstidatları itibariyle güçlü olanlar. Ki bunların istidat kuvvetleriyle birlikte gazap ve şehvet kuvvetleri güçlenmiştir. Ancak Hak yolda süluk etmek hususunda bunları ezmeye güç yetirememişlerdir. Vehmi ve hayali kuvvetlerini giderememişlerdir. Bu yüzden, bozuk inançlarla istidatlarını iptal etmişlerdir. İstidatları ilim nuruyla aydınlandığı halde bedensel kuvvetlerinin tutsağı oldukları için kayıtları koparıp süluk etmeye güç yetirememişlerdir. “Kadınlar…” ilmi kemale ulaşma ve hakikât yolunda süluk etme hususunda istidatları yetersiz, güçleri ve düşleri yetersiz kimseler. Ki onlar hakkında “cennetliklerin çoğu eblehlerdir.” denilmiştir. “Ve çocuklar…” nefis sıfatlarından kaynaklanan bir gayret kendilerine bulaştığı için kemal derecesine ulaşma hususunda yetersiz kalan nakıs kimseler. “Hiçbir çareye gücü yetmeyenler…” Çünkü nefsin sıfatlarını kırmaya ve riyazetle hevanın gücünü ezmeye güçleri yetmemektedir, aciz kalmaktadırlar. “Hiçbir yol bulamayanlar…” Çünkü sülukun keyfiyeti hakkında bilgi sahibi değildirler. Şeri hidayet nurundan da yoksun kalmışlardır. “İşte bunları, umulur ki Allah affeder…” akideleri

272 • TEFSİRİ KEBİR / TE’VİLÂT

sağlam ve bu karanlık heyetler de içlerinde kökleşmediği için bunları silmek suretiyle Allah’ın onları affetmesi umulur. “Allah çok affedicidir.” fıtrat değişmediği sürece günahları affeder. “Bağışlayıcıdır.” sıfatlarının nuruyla onların sıfatlarını örter. 100-Allah yolunda hicret eden kimse yeryüzünde gidecek birçok güzel yer ve bolluk bulur. Kim Allah ve Resulü uğrunda hicret ederek evinden çıkar da sonra kendisine ölüm yetişirse artık onun mükâfatı Allah’a düşer. Allah da çok bağışlayıcı ve esirgeyicidir. “…Hicret eden kimse…” Hak yolunda büyük bir kararlılıkla nefsin alışılmış karargâhından hicret eden kimse. “…Bulur…” istidat arzında hicret edilecek yerler, meskenler ve birçok menzil bulur. Bunun yanında nefsinin vehmi, hayali, hayvani ve vahşi kuvvetlerinin burnu sürter, zelil olur. “Bolluk…” nefsin sıfatlarının darlığından ve hevanın esaretinden kurtulduğu anda göğsünde genişlik bulur. “Kim… çıkarsa…” cibilliyetinin esasını oluşturan istidadının karargâhından veya nefsinin menzillerinden birinden ya da kalbinin makamlarından birinden ayrılıp “ Allah uğrunda hicret ederse…” zat tevhidine yönelirse “ ve Resulünün uğrunda…” sıfat tevhidinde istikamet bulma talebine yönelirse, “sonra kendisine ölüm yetişirse…” vuslattan önce yolculuğu kesilirse, “artık onun mükâfatı Allah’a düşer…” yöneldiği şeye göre ona mükâfat verir. Çünkü süluka yönelen kimseye ulaştığı menzilin ecri verilir. Yani ulaşabilseydi kendisi için hasıl olacak kemal mertebesi bahşedilir. Diğer bir ifadeyle, göz diktiği ve amaçladığı makamın ecrine nail olur. Çünkü bu kemal, mülk ve adım atma açısından gerçekleşmiş olmasa da niyet ve bakış olarak ona özlem duymuştur. Umulur ki, perde kalktıktan sonra ilahi tevfik ulaşmayı gerçekleştirmek suretiyle onu teyid eder. “Allah çok bağışlayıcıdır.” Onu amacından alıkoyan engellerin konumundan dolayı bağışlar. “Ve esirgeyicidir..” yöneldiği ve gözlerini diktiği kemali ona bahşetmek suretiyle merhamet eder. 101-Yeryüzünde sefere çıktığınız zaman kâfirlerin size kötülük etmelerinden endişe ederseniz, namazı kısaltmanızda size bir günah yoktur. Şüphesiz kâfirler, sizin apaçık düşmanlarınızdır. 102-Sen de içlerinde bulunup onlara namaz kıldırdığın zaman, onlardan bir kısmı seninle beraber namaza dursunlar, silahlarını alsınlar, böylece secde ettiklerinde arkanızda olsunlar. Sonra henüz namazını kılmamış olan diğer grup gelip seninle beraber namazlarını

NİSÂ SURESİ • 273

kılsınlar ve onlar da ihtiyat tedbirlerini ve silahlarını alsınlar. O kâfirler arzu ederler ki siz silahlarınızdan ve eşyanızdan gafil olasınız da üstünüze birden baskın yapsınlar. Eğer size yağmurdan bir eziyet olur yahut hasta bulunursanız silahlarınızı bırakmanızda size günah yoktur. Yine de tedbirinizi alın. Şüphesiz Allah, kâfirler için alçaltıcı bir azap hazırlamıştır. 103-Namazı bitirince de ayakta, otururken ve yanınız üzerinde yatarken Allah’ı anın. Huzura kavuşunca da namazı dosdoğru kılın; çünkü namaz müminler üzerine vakitleri belli bir farzdır. 104-O topluluğu takip etmekte gevşeklik göstermeyin. Eğer siz acı çekiyorsanız onlar da, sizin çektiğiniz gibi acı çekmektedirler. Üstelik siz, Allah’tan, onların ümit etmedikleri şeyleri umuyorsunuz. Allah ilim ve hikmet sahibidir. Yakine ulaşmak için ilim yoluyla istidat arzında yolculuğa çıktığınız zaman “…kısaltmanızda size bir günah yoktur…” bedensel amellerde, şükür ve huzur gibi kulluk haklarını eda etmede kısmaya gitmenizde bir sakınca yoktur. Çünkü Hz. Resulullah (s.a.v) şöyle buyurmuştur: “Kim yakinden nasip almışsa, onun namazındaki, orucundaki eksikliklere itibar edilmez.” “…Kötülük etmelerinden endişe ederseniz…” sizi saptırmalarından, yoldan çıkarmalarından korkarsanız, “ kâfirlerin…” , vehim ve hayal kuvvetlerinden, sapan ve saptıran insan kökenli şeytanlardan oluşan perdelenmişlerin şerrinden endişe ederseniz… Çünkü Hz. Resulullah (s.a.v) şöyle buyurmuştur: “Tek bir fakih, şeytana bin abidden daha zorlu gelir.” 105-Allah’ın sana gösterdiği şekilde insanlar arasında hükmedesin diye sana Kitab’ı hak ile indirdik; hainlerden taraf olma! 106-Ve Allah’tan mağfiret iste, çünkü Allah, çok yarlıgayıcı, ziyadesiyle esirgeyicidir. 107-Kendilerine hıyanet edenleri savunma; çünkü Allah hainliği meslek edinmiş günahkârları sevmez. 108-İnsanlardan gizler de Allah’tan gizlemezler. Halbuki geceleyin, O’nun razı olmadığı sözü düzüp kurarken O, onlarla beraber idi. Allah yaptıklarını kuşatıcıdır.

274 • TEFSİRİ KEBİR / TE’VİLÂT

“…Sana Kitabı…indirdik…” sıfat tafsilatı ve tecellileri ilmini “hak ile…” adalet ve doğruluk içerikli olarak indirdik. Veya seninle değil, Hak ile kaim olarak, halk arasında hükmedesin diye indirdik. “Allah’ın sana gösterdiği şekilde…” adaletinden sana gösterdiği gibi.. “Hainler… olma…” Allah’ın ezelde kendilerine bıraktığı emanetin hakkını eda etmeyen, O’nu eksiksiz şekilde bilmeyi mümkün kılan yeteneklerini kullanmayan, böylece hem kendilerine hem de başkalarına hainlik eden, başkalarının haklarını gasp edip amacının dışında sarf eden hainlerden “taraf olma.” Allah, eziyet görsünler diye halkı onlara musallat kıldığı zaman azaplarını savmaya kalkma. Onların lehine başkalarına karşı delil getirme veya “Allah niçin onları yüz üstü bıraktı, niçin onları kahretti?” diyerek Allah’a itiraz etme. Çünkü onlar zalimdirler. Onların lehine hiçbir delil yoktur. Bilakis, bütün deliller onların aleyhinedir. “Ve Allah’tan mağfiret iste…” itiraz etmeyi, onların lehine delil sunmayı bırakarak kendin için bağışlanma iste. Ki kalbinin ve sıfatlarının varlığıyla sende zuhur eden çeşitlenmeni bağışlayalım. “…Savunma…” Bu ayetin tevili şu ayetten anlaşılıyor: “İnsanlardan gizlerler…” rezilliklerini, nefislerinin sıfatlarını ve türlü ayıplarını insanlardan gizlerler.. “Allah’tan gizlemezler…” bunları yok etmeye, içlerinden söküp atmaya kalkmazlar. Oysa Allah onları görmektedir, iç dünyalarında neler olup bittiğini bilmektedir. “Geceleyin…kurarken…” nefis ve tabiat karanlığı âleminde “ O’nun razı olmadığı sözü…” vehimleri, bozguncu hayalleri, ki bunları, dünya nimetinin kırıntılarını ve lezzetlerini elde etmeye yönelik arzularını tatmin etmek amacıyla kuruyorlardı. “Allah yaptıklarını kuşatıcıdır…” sıfatlarını ve amellerini esas alarak onları cezalandırır. 109-Haydi siz dünya hayatında onlara taraf çıkıp savundunuz, ya kıyamet günü Allah’a karşı onları kim savunacak yahut onlara kim vekil olacak? 110-Kim bir kötülük yapar yahut nefsine zulmeder de sonra Allah’tan mağfiret dilerse, Allah’ı çok yarlıgayıcı ve esirgeyici bulacaktır. 111-Kim bir günah kazanırsa onu ancak kendi aleyhine kazanmış olur. Allah her şeyi bilicidir, büyük hikmet sahibidir.

NİSÂ SURESİ • 275

112-Kim kasıtlı veya kasıtsız bir günah kazanır da sonra onu bir suçsuzun üzerine atarsa, muhakkak ki, büyük bir iftira ve apaçık bir günah yüklenmiş olur. “Haydi siz…” ifadesiyle başlayan ayetin anlamı önceki ayetlerin akışından çıkıyor. “Kim bir kötülük yaparsa…” nefsinin sıfatlarından birinin zuhur etmesi suretiyle bir kötülük ederse, “yahut nefsine zulmederse…” istidadının gereği olan kemalatını eksik bırakır, onda kusur ederse, istidadının gereğiyle çelişen bir fiil işlerse, sonra Allah’tan bu sıfatın, kemalini örten bu heyetin örtülmesini isteyerek O’na yönelirse, günahtan uzaklaşırsa “Allah’ı çok yarlıgayıcı…bulur.” bu kötülüğü, bu karanlık heyeti sıfatının nuruyla örtücü ve “esirgeyici…” istidadının gerektirdiğini bahşedici bulur. “Kim bir günah kazanırsa…” nefsinin zuhur etmesi şeklinde veya istidadını silmek, kemaliyle çelişen bir heyet edinmesi suretiyle kazanırsa, “sonra onu bir suçsuzun üzerine atarsa…” bahaneler ileri sürerek gerekçe üretmekte mahir kimselerin yaptığı gibi, “beni bu günahı kazanmaya falan adam zorladı, falan adam benim hakkı aramamı engelledi, dolayısıyla kazandığım bu suç falana aittir” diyerek suçu bir başkasının üzerine atarsa “muhakkak ki, büyük bir iftira… yüklenmiş olur.” Kendi fiilini başkasına nispet etmek suretiyle başkasına iftira atmış olur. Eğer nefsinde, kemaliyle çelişen duruma karşı bir eğilim bulunmasaydı, uyum gösterdiği ve itaat ettiği kimseyle uyuşma isteği olmasaydı, onun bu önerisini kabul etmezdi. Dolayısıyla, ne olmuşsa nefsinden kaynaklanmıştır. Nitekim, şeytan bu gibi kimselere şöyle diyecektir: “Şüphesiz, Allah size gerçek olanı vaat etti, ben de size vaat ettim ama, size yalancı çıktım. Zaten, benim size karşı bir gücüm yoktu. Ben, sadece sizi çağırdım, siz de benim davetime hemen koştunuz. O halde, beni yermeyin, kendinizi yerin.” (İbrahim, 22) Şu halde, nefislerinin kendi kazancı olan bir karanlık içlerinde bulunmasaydı ve de nefislerinin sıfatları üzerlerinde zuhur etmeseydi, içlerinde şeytanın vesvesesine yer olmayacak, çağrısını kabul etme yatkınlığı bulunmayacaktı. “Apaçık bir günah yüklenmiş olur…” zahir ve katlanmış bir günah yüklenirler. Bu günahın katlanması da günah heyetinin, günahı itiraf etmekten kaçınmanın ve de kusuru başkasına yüklemenin birleşiminden ibarettir. Eğer bunun tersini yapsalardı kuşkusuz nefisleri zayıflayacak, kalbi istila etmeye ve onu kemalden perdelemeye güç yetiremeyecekti.

276 • TEFSİRİ KEBİR / TE’VİLÂT

113-Allah’ın sana lûtfu ve esirgemesi olmasaydı, onlardan bir güruh seni saptırmaya yeltenmişti. Onlar, yalnızca kendilerini saptırırlar, sana hiçbir zarar veremezler. Allah, sana kitabı ve hikmeti indirmiş ve sana bilmediğini öğretmiştir. Allah’ın lûtfu sana gerçekten büyük olmuştur. 114-Onların fısıldaşmalarının birçoğunda hayır yoktur. Ancak, bir sadaka yahut bir iyilik yahut da insanların arasını düzeltmeyi isteyen müstesna. Kim Allah’ın rızasını elde etmek için bunu yaparsa, biz ona yakında büyük bir mükâfat vereceğiz. 115-Kendisi için doğru yol belli olduktan sonra, kim Resule karşı çıkar ve müminlerin yolundan başka bir yola giderse, onu o yönde bırakırız ve cehenneme sokarız; o ne kötü bir yerdir. 116-Allah, kendisine ortak koşulmasını asla bağışlamaz; ondan başka günahları dilediği kimse için bağışlar. Kim Allah’a ortak koşarsa büsbütün sapıtmıştır. “Allah’ın sana lûtfu… olmasaydı…” Allah’ın seni yolunu izlemeye muvaffak kılması, bu hususta sana yardım etmesi, yani kemalini fiile çıkarması, içinde gizli olan ilmi ortaya koyması “ve esirgemesi…” ezelde içine koyduğu bu mutlak kemali-ki ondan daha büyük bir rahmet yoktur-bahşetmesi olmasaydı… “Onlar yalnızca kendilerini saptırırlar…” Çünkü sapma onların istidatlarının aslından kaynaklanmaktadır. Bunun nedeni de onların ezelde bedbahtlık cibilliyetine sahip olarak yaratılmış olmalarıdır. Onların iç karakterleriyle yoğrulmuş bulunan bu sapma nasıl başkalarıyla ilintili olabilir ki? “Allah sana kitabı… indirmiştir…” bahşedilmiş varlığa sahip kıldıktan sonra eksiksiz tafsili ilmi “ve hikmeti…” , tafsilatın hükümlerine, sıfat tecellilerine dair ilmi, onlarla amel etme keyfiyeti ile birlikte indirmiştir. “Ve sana bilmediğini öğretmiştir…” Çünkü bu, Allah’ın ilmidir, O’ndan başkası bunu bilemez. O’nun içinde fena bulman suretiyle zatını sana açınca, sonra seni Hakkani varlıkla baki kılınca, kalbin var oldu. Seni bu kalbin perdesiyle perdeledi. Artık senin ilmin Allah’ın ilmidir. Çünkü sıfat zata tabidir. “Allah’ın lûtfu…” Seni ulaşman gereken yere ulaştıran ameli işlemeye muvaffak kılmak şeklinde somutlaşan kemalinin açığa çıkması suretinde bu lûtuf “ büyük…” olmuştur. “Onların fısıldaşmalarının birçoğunda hayır yoktur…” Çünkü onların fısıldaşmaları fuzulidir. Salik’in de fuzuli

NİSÂ SURESİ • 277





ve gereksiz şeyleri terk etmesi gerekir. Nitekim, Hz. Resulullah (s.a.v) şöyle buyurmuştur: “Kişinin kendisini ilgilendirmeyen, kendisine yararı olmayan şeyleri terk etmesi Müslümanlığının güzelliğinin göstergelerinden biridir.” “Ancak… isteyen müstesna…” Yani “ sadaka…” vermeyi isteyen, iffet kapsamına giren cömertlik erdemine sahip olunmasını “yahut bir iyilik…” , ilim ve hikmet gibi hikmet erdeminin kapsamına giren sözlü iyilik veya zora düşmüşe destek olmak, zulme uğrayana yardım etmek gibi cesaret kapsamına giren fiili iyilik yapmak isteyen “yahut da insanların arasını düzeltmeyi…” adalet kapsamına giren ıslah edicilik görevini yapmak isteyen kimsenin fısıldaşması müstesnadır. “Kim bunu yaparsa…” yani sözü edilen bu kemalatı üzerinde toplarsa… “Allah’ın rızasını elde etmek için…” övülmek veya gösteriş yapmak, ün salmak için değil. Aksi takdirde bu duygu ve düşünceler neticesinde erdem, fazilet rezalete dönüşür. “Biz ona yakında büyük bir mükâfat vereceğiz…” sıfat cennetlerinden büyük bir ödül bahşedeceğiz. 117-Onlar O’nu bırakıp yalnızca birtakım dişilerden istiyorlar, ancak inatçı şeytandan dilekte bulunuyorlar. 118-Allah onu lanetlemiş; o da: “Yemin ederim ki, kullarından belli bir pay edineceğim” demiştir. 119- “Onları mutlaka saptıracağım, muhakkak onları boş kuruntulara boğacağım, kesinlikle onlara emredeceğimde hayvanların kulaklarını yaracaklar, şüphesiz, onlara emredeceğim de Allah’ın yarattığını değiştirecekler” dedi. Kim Allah’ı bırakır da şeytanı dost edinirse elbette apaçık bir ziyana düşmüştür. 120-Şeytan onlara söz verir ve onları ümitlendirir; halbuki, şeytanın onlara söz vermesi aldatmacadan başka bir şey değildir. 121-İşte onların yeri cehennemdir; ondan kaçıp kurtulacak bir yer de bulamayacaklardır. 122-İman eden ve iyi işler yapanları, içinde ebedi kalmak üzere, zemininden ırmaklar akan cennetlere koyacağız. Allah, hak bir söz olarak vaat etti. Söz verme ve onu tutmak bakımından kim Allah’tan daha doğru olabilir?

278 • TEFSİRİ KEBİR / TE’VİLÂT

123-Ne sizin kuruntularınız ne de ehl-i kitabın kuruntuları: Kim bir kötülük yaparsa onun cezasını görür ve kendisi için Allah’tan başka dost da yardımcı da bulamaz. 124-Erkek olsun, kadın olsun, her kim de mümin olarak iyi işler yaparsa, işte onlar cennete girerler ve zerre kadar haksızlığa uğratılmazlar. 125-İşlerinde doğru olarak kendini Allah’a veren ve İbrahim’in Allah’ı bir tanıyan dinine tabi olan kimseden dince daha güzel kim vardır? Allah İbrahim’i dost edinmiştir. 126-Göklerde ve yerde ne varsa hepsi Allah’ındır ve Allah her şeyi kuşatmıştır. 127-Senden kadınlar hakkında fetva istiyorlar. De ki, onlara ait hükmü size Allah açıklıyor: Kitapta, kendileri için yazılmışı vermeyip nikâhlamak istediğiniz yetim kadınlar, çaresiz çocuklar ve yetimlere karşı adil davranmanız hakkında size okunan ayetler… Hayırdan ne yaparsanız şüphesiz Allah onu bilmektedir. 128-Eğer bir kadın, kocasının geçimsizliğinden yahut kendisinden yüz çevirmesinden endişe ederse, aralarında bir sulh yapmalarında onlara günah yoktur. Sulh hayırlıdır. Zaten, nefisler kıskançlığa hazırdır. Eğer iyi geçinir ve Allah’tan korkarsanız şüphesiz Allah yaptıklarınızdan haberdardır. 129-Üzerine düşüp uğraşsanız da kadınlar arasında adil davranmaya güç yetiremezsiniz; bari birisine tamamen kapılıp da diğerini askıya alınmış gibi bırakmayın. Eğer arayı düzeltir, günahtan sakınırsanız Allah şüphesiz çok bağışlayıcı ve esirgeyicidir. 130-Eğer eşler birbirinden ayrılırsa Allah, bol nimetinden her birini zenginleştirir; Allah’ın lûtfu geniş, hikmeti büyüktür. 131-Göklerde ve yerde ne varsa hepsi Allah’ındır. Sizden önce kendilerine Kitap verilenlere ve size “Allah’tan korkun” diye emrettik. Eğer inkâr ederseniz biliniz ki göklerde ve yerde ne varsa hepsi Allah’ındır. Allah hudutsuz zengindir, ziyadesiyle övgüye layıktır. 132-Göklerde ve yerde olanlar Allah’ındır. Vekil olarak Allah yeter.

NİSÂ SURESİ • 279

133-Ey insanlar! Allah dilerse sizi yokluğa gönderip başkalarını getirir; Allah buna kadirdir. “Onlar O’nu bırakıp yalnızca birtakım dişilerden istiyorlar…” Yani nefislerden istiyorlar. Çünkü Allah’a ortak koşan her kişi, hevasına itaat etmek suretiyle nefsine, saptırmasını kabul etmek ve itaat etmek suretiyle de şeytana tapmaktadır. Ya da Allah’tan başkasına kulluk eden kimselerin kulluk ettikleri varlıklar mümkün nitelikli oldukları için başkasından etkilenme özelliğine sahiptirler, onlardan etkilenirler, onlara muhtaçtırlar. Bu da dişilerin özelliğidir. “…Belli bir pay…” yani saptıracağım bu kimseler, dini tevhidle halis hale getiren muhlislerden başkaları olacaklardır. “Kesinlikle onlara emredeceğim…” fasit ibadetleri, aşağılık arzuları, akla ve şeriata aykırı iğrenç fiilleri yapmayı onlara emredeceğim. “İman edenler…” bunlar, müşriklerin karşıtları olarak zikredildikleri için tevhide hakiki anlamda iman eden kimselerdir. “İyi işler yaparlar…” cem makamına ulaşmaları için uygun olan amelleri yerine getirenler veya bütün insanlar için fenadan sonra beka hasıl olunca Allah’ta Allah ile istikamet üzere olmaya elverişli ameller yapanlar… “…koyacağız…” önceden zikredilen üç cennete koyacağız. Vaat edilen bu sonucun gerçekleşmesi “ne sizin kuruntularınız ne de ehl-i kitabın kuruntuları…”yla olur. Siz nefislerinizle, nefislerinizin sıfatları ve fiilleriyle beraber kaldığınız sürece, istemeniz bir temenniden öteye geçmez. Temenni ise, normalde gerçekleşmesi mümkün olmayan bir şeyi istemek anlamına gelir. “Dince daha güzel kim vardır?…” izlediği yol bakımından, “kendini… veren…kimseden…” varlığını “Allah’a…” veren, zatını salt fena ile benlik ve ikilik şaibesinden arındıran kimseden daha iyi kim vardır. “İşlerinde doğru olarak…” tafsil aynında cemi müşahede eden, sıfat tecellilerini ve hükümlerini gözeten, amellerde istikamet ederek ihsan yolunu izleyen “İbrahim’in… dinine tabi olan…” tevhid esasına dayalı olarak ve “Allah’ı bir tanıyan…” zatında, sıfatlarında ve fiillerinde her türlü şirkten ve her türlü batıl dinden, yani başkası için fiil, sıfat veya zat ispat etmeye götüren her yoldan uzaklaşan kimseden dince daha güzel kim vardır? Bu kimsenin

280 • TEFSİRİ KEBİR / TE’VİLÂT

dini Hak dindir. Yani bu durumda onun seyri Allah’a yöneliktir. Bu, sıfat yollarını izleyerek Allah’ta seyir değildir. Ya da kalbin konaklarında nefsin sıfatlarını kat etmek suretiyle Allah’a seyretmek de değildir. İşte bu kimsenin dininden daha güzel din olmaz. “Allah İbrahim’i dost edinmiştir.” Onu dost edinmiştir, yani zatının ve sıfatlarının aralıklarına müdahale etmiştir, öyle ki ondan geriye bir kalıntı bırakmamıştır. Ya da boşluklarını, aralıklarını doldurmuş, tekamülü ve kendisine muhtaçlığı sırasında ondan fena bulan şeylere bedel olmuştur. Bu nedenle Halil (dost), safi (halis adam)dan daha yukarı bir mertebe ise de Habib (sevgili)den daha aşağıdır. Çünkü Halil (dost) sevendir; onda başkalık kalıntısının olması muhtemeldir. Habib (sevgili) ise mahbubdur (sevilendir); onda böyle bir kalıntının bulunması tasavvur edilemez. Bu nedenle habib (sevgili) değil, Halil (dost) aşk ateşine atılmıştır. “Kim dünya mükâfatını isterse…” nefsin hevasının yanında durmak suretiyle dünya nimetlerini talep eden kimse, ne diye en değersiz şeyleri ister? Niçin en aşağı mertebede durur? 134-Kim dünya mükâfatını isterse dünyasının da ahiretinin de mükâfatı Allah katındadır. Allah her şeyi işiten ve her şeyi görendir. 135-Ey iman edenler! Adaleti titizlikle ayakta tutan, kendiniz, anababanız ve akrabanız aleyhinde de olsa Allah için şahitlik eden kimseler olun. Zengin olsunlar, fakir olsunlar Allah onlara daha yakındır. Hislerinize uyup adaletten sapmayın, eğer, büker, yahut şahitlik etmekten kaçınırsanız, Allah yaptıklarınızdan haberdardır. 136-Ey iman edenler! Allah’a, Resulune, Resulune indirdiği Kitaba ve daha önce indirdiği kitaba iman ediniz. Kim Allah’ı, meleklerini, Kitaplarını, Resullerini ve kıyamet gününü inkâr ederse tam manasıyla sapıtmıştır. 137-İman edip sonra inkâr edenleri, sonra yine iman edip tekrar inkâr edenleri, sonra da inkârlarını arttıranları Allah ne bağışlayacak, ne de onları doğru yola iletecektir. 138-Münafıklara, kendileri için acı bir azap olduğunu müjdele!

NİSÂ SURESİ • 281

139-Müminleri bırakıp da kâfirleri dost edinenler, onların yanında izzet mi arıyorlar? Bilsinler ki bütün izzet yalnızca Allah’a aittir. 140-O, kitapta size şöyle indirmiştir ki: Allah’ın ayetlerinin inkâr edildiğini yahut onlarla alay edildiğini işittiğiniz zaman, onlar bundan başka bir söze dalıncaya kadar kâfirlerle beraber oturmayın; yoksa siz de onlar gibi olursunuz. Elbette Allah, münafıkları ve kâfirleri cehennemde bir araya getirecektir. 141-Sizi gözetleyip duranlar, eğer size Allah’tan bir zafer nasip olursa, “ Sizinle beraber değil miydik?” derler. Kâfirlerin bir nasipleri olursa, “sizi yenip öldürebileceğimiz halde öldürmeyip müminlerden korumadık ki?” derler. Artık, Allah kıyamet gününde aranızda hükmedecektir ve kâfirler için müminler aleyhine asla bir yol vermeyecektir. 142-Şüphesiz, münafıklar Allah’a oyun etmeye kalkışıyorlar; halbuki Allah onların oyunlarına başlarına çevirmektedir. Onlar namaza kalktıkları zaman üşenerek kalkarlar, insanlara gösteriş yaparlar, Allah’ı da pek az hatıra getirirler. 143-Bunların arasında bocalayıp durmaktalar; ne onlara bağlanıyorlar ne bunlara. Allah’ın şaşırttığı kimseye asla bir çıkar yol bulamazsın. “…Mükâfatı Allah katındadır…” iki cihanın da… Eğer kendinde fena etmek suretiyle bunu irade ederse. Çünkü O, her şeyi ihata eden varlıktır; hiçbir şey O’nun dışında değildir. “Allah her şeyi işitendir…” nefislerinizin sözlerini işitir. “Her şeyi görendir…” niyetlerinizi, amellerinizle ne istediğinizi görür. “Ey İman edenler!…” iki cihan mükâfatını isteyerek ilmi tevhide iman edenler! “Olun…” erdemlerin en şereflisi olan adalet makamında sebat edin “ayakta tutan…” adaletin gereklerini, haklarını ayakta tutan olun ki, içinizde köklü meleke haline gelsin; artık sizden zulmün sadır olmasına, herhangi bir şeyde haksızlığa meyletmenize, dünyevi bir menfaat elde etmek veya bir zararı savmak hususunda hevaya uymak suretiyle nefsin sıfatının üzerinizde zuhur etmesine imkân kalmasın.

282 • TEFSİRİ KEBİR / TE’VİLÂT

“Ey iman edenler!…” taklidi imanla inananlar! Hakiki imanla veya ilmi imanla ya da ayni imanla iman edin… “İman edip sonra inkâr edenler…” …içlerindeki nifakın şiddetinden, bazen fıtrat nurunun, bazen de nefis karanlığının ve hevasının galip gelmesinden, yani nurani ve zulmani hallerin eşit düzeyde üzerlerinde etkili olmasından dolayı yüce rububiyet cihetiyle süfli cihet arasında tereddütle gidip gelen, şaşkınlık içinde kalanlar. Derken, içlerindeki karanlık heyetler sağlamlaşır, perdeler çoğalmaya başlar, fasit inançlar, yıkıcı melekeler nefsin sıfatlarının istilası ve mutlak üstünlük kurması sonucu kökleşirler ve kalplerinin üzerini tümüyle tortularıyla kapatırlar. “Allah ne onları bağışlayacak…” perdeleyici tortular yüzünden, kalbin özünün bozulması ve istidadın ortadan kalkması nedeniyle onları bağışlamayacaktır. “ Ne de onları doğru yola iletecektir…” Allah onları hakka, kemale ve asıl fıtrata iletmeyecektir. Çünkü onlar hidayeti kabul edecek durumda değildirler. Bu arada, asıl istidatlarının konumundan ötürü onlara yöneltilecek azap “elem verici” olarak nitelendirilmiştir. “… Kâfirleri dost edinenler…” aralarında perdelenmişlik bakımından münasebet olduğu için münafıklar “müminleri bırakıp…” kâfirleri dost edinirler. Çünkü münafıklarla müminler arasında bir uyum, türdeşlik yoktur. “İzzet mi arıyorlar?” yoksa dünyada kâfirlerin sayesinde üstün, onların malları ve makamları sayesinde de güçlenmek mi istiyorlar? Bu isteklerinin gerçekleşmesine imkân yoktur. Böyle bir amaçları varsa, kesinlikle yanılıyorlar. Çünkü izzet ve üstünlük, tamamen Allah’ın sıfatlarından biridir. Allah’ın gücü aşılmazdır, kudreti karşı konulmazdır. Kahredici güç sadece O’nundur. Yalnız galip gelen O’dur. Dolayısıyla, O’na yakınlık, nurunu ve kuvvetini kabul edebilirlik, O’nun sıfatlarıyla sıfatlanmışlık oranında izzet ve üstünlük elde edilir. Bu da iman ehline yakın bir durumdur. Perdelenmiş küfür ehline yaraşan da zillettir. “Üşenerek kalkarlar…” çünkü huzurda durmayı iştiyakla istemezler. Huzurdan kaçarlar. Çünkü istidatları hevanın istilası neticesinde karanlığa gömülmüştür. 144-Ey iman edenler! Müminleri bırakıp da kâfirleri dost edinmeyin; Allah’a, aleyhinizde apaçık bir delil mi vermek istiyorsunuz? 145-Şüphe yok ki münafıklar cehennemin en alt katındadırlar. Artık, onlara asla bir yardımcı bulamazsın.

NİSÂ SURESİ • 283

146-Ancak tevbe edip hallerini düzeltenler, Allah’a sımsıkı sarılıp dinlerini yalnız onun için yapanlar başkadır. İşte bunlar, müminlerle beraberdirler ve Allah müminlere yakın büyük mükâfat verecektir. 147-Eğer siz iman eder ve şükrederseniz, Allah size neden azap etsin! Allah şükre karşılık veren ve her şeyi bilendir. 148-Allah kötü sözün açıkça söylenmesini sevmez; ancak haksızlığa uğrayan başka. Allah her şeyi işitici ve bilicidir. 149-Bir iyiliği açıklar yahut gizlerseniz veya bir kötülüğü affederseniz, şüphesiz Allah da ziyadesiyle affedici ve kadirdir. 150-Allah’ı ve Resullerini inkâr edenler ve Allah ile Resullerini birbirinden ayırmak isteyip “bir kısmına iman ederiz, ama bir kısmına inanmayız” diyenler ve bunlar arasında bir yol tutmak isteyenler yok mu; 151-İşte gerçekten kâfirler bunlardır. Ve biz kâfirlere alçaltıcı bir azap hazırlamışızdır. “Kâfirleri dost edinmeyin…” ki onlarla beraber olmanın, bir arada karışmış halde yaşamanın neticesinde küfürleri size geçmesin. Çünkü arkadaşlıktan, beraberlikten daha güçlü etkisi olan başka bir şey yoktur. Onları dost edinme eğiliminde, onlarla uyumlu bir karaktere sahip olma ihtimali güçlüdür. Çünkü içlerinde gizli bir heva vardır. Onları kapsayan alçak geleneğe karşı bir sempati söz konusudur. Heva ve nefsin galip olduğu bir topluluk oldukları için de kâfirlerle beraber olanların küfre düşmesinden emin olunamaz. “Apaçık bir delil…” onlarla arkadaşlık etme ve birlikte oturma şeklinde onları dost edinmeye eğilim göstermenizin kaynağı olan karakterin kökleşmesi neticesinde cezalandırılmanızı gerektiren açık bir hüccet mi vermek istiyorsunuz? “En alt katı…” Azabının da çok fazla, elem vericiliği ve yakıcılığı çok etkili olması itibariyle en alt kat olarak nitelendirilmiştir. Yoksa mertebe olarak en alt katta olması kastedilmemiştir. Çünkü ateşin münafıklar üzerindeki etkisi çok fazla ve çok elem verici olur. Bunun nedeni de içinde hâlâ istidat kalıntılarının bulunmasıdır. Asıl kâfire gelince, istidadı hiç olmadığı için, durumu münafıktan daha kötü , azabı daha büyük ve daha aşağılayıcı olsa da onun gibi azaptan elem duymaz. “Bir yardımcı…” Allah’ın azabına karşı

284 • TEFSİRİ KEBİR / TE’VİLÂT

kendilerine yardım edecek birini bulamazlar. Çünkü aralarındaki bağ kesilmiş ve Allah ehline karşı duyulan sevgi ortadan kalkmıştır. “Ancak tevbe edenler…” içlerindeki istidat kalıntısının nuruyla ve tevfik yardımını kabul etme kabiliyetiyle Allah’a dönenler “ve hallerini düzeltenler…” hevalarını ezerek, nefislerinin sıfatlarını kırarak, zühd ve riyazetle kuvvetler perdesini kaldırarak, bozdukları istidatlarını yeniden düzeltenler, “Allah’a sımsıkı sarılanlar…” O’na yönelmek suretiyle irade ve azimet gücü ipine yapışanlar, “dinlerini yalnız Allah için yapanlar…” nefsin sıfatlarından oluşan süluk engellerini yok edenler, şirkin gizliliğini ortadan kaldıranlar, seyirde gayrısına bakmayı terk edenler müstesnadır. “İşte bunlar, müminlerle beraberdirler.” yakini imana sahip kimselerle beraberdirler. “ Büyük mükâfat…” sıfat tecellilerini müşahede etme ve fiiller cennetine girme ödülüne kavuşacaklardır. “İnkâr edenler…” Hak’tan ve dinden cemden ve tafsilden perdelenenler “Allah ile Resullerini birbirinden ayırmak isteyenler…” Hak’tan değil dinden, cemden değil tafsilden perdelenenler. Bunlar Resulleri inkâr ederler, çünkü bunu kesretle çelişen bir vahdet ve tafsille çelişen bir cem olarak vehmederler. İşte bazısına inanıp bazısını inkâr etmeleri bundan ibarettir. “…Tutmak isterler…” tümüne cem ve tafsil olarak iman etmek ile tümünü inkâr etmek arasında bir yol edinmek isterler. “İşte… kâfirler bunlardır…” perdelenmişlerdir “gerçek…” zatları ve sıfatlarıyla gerçek kâfirlerdir. Çünkü marifetleri vehim ve yanılgı, tevhidleri zındıklıktır. Din ve hak açısından herhangi bir şeye dayanmazlar. “Alçaltıcı…” perdenin varlığı nedeniyle onları alçaltan, nefsi ve sıfatlarını zelil kılan bir azap hazırlamışızdır. 152-Allah’a ve Resullerine iman eden ve onlardan hiçbirini diğerlerinden ayırmayanlara gelince işte Allah onlara bir gün mükâfatlarını verecektir. Allah çok bağışlayıcı ve esirgeyicidir. 153-Ehl-i Kitap senden, kendilerine gökten bir kitap indirmeni istiyor. Onlar Musa’dan, bunun daha büyüğünü istemişler de, “Bize Allah’ı apaçık göster” demişlerdi. Zulümleri sebebiyle hemen onları yıldırım çarptı. Bilahare, kendilerine açık deliller geldikten sonra buzağıyı tanrı edindiler. Biz bunu affettik. Ve Musa’ya apaçık delil verdik.

NİSÂ SURESİ • 285

154-Söz vermeleri için Tur’u başlarına diktik de onlara, “Baş eğerek kapıdan girin” dedik, “Cumartesi günü sınırı aşmayın” dedik. Kendilerinden sağlam söz aldık. 155-Sözlerinden dönmeleri, Allah’ın ayetlerini inkâr etmeleri, haksız yere Resulleri öldürmeleri ve “kalplerimiz kılıflanmıştır” demeleri sebebiyle… Tam aksine küfürleri sebebiyle Allah, o kalpler üzerine mühür vurmuştur; pek azı müstesna artık iman etmezler. 156-Bir de inkâr etmelerinden ve Meryem’in üzerine büyük bir iftira atmalarından; 157-Ve “Allah Resulu Meryem oğlu İsa’yı öldürdük” demeleri yüzünden. Halbuki onu ne öldürdüler, ne de astılar; fakat onlara İsa gibi gösterildi. Onun hakkında ihtilafa düşenler bundan dolayı tam bir kararsızlık içindedirler; bu hususta zanna uymak dışında hiçbir sağlam bilgileri yoktur ve kesin olarak onu öldürmediler. 158-Bilakis, Allah onu kendi nezdine kaldırmıştır. Allah, izzet ve hikmet sahibidir. 159-Ehl-i Kitaptan her biri, ölümünden önce ona muhakkak iman edecektir. Kıyamet gününde de o, onlara şahit olacaktır. “Allah’a ve Resullerine iman edenler…” cem ve tafsili olarak iman edenlerin “ …mükâfatları…” üç cennetten mükâfatları verilecektir. “Allah çok bağışlayıcıdır…” günahları ve perdeleri konumundaki zatlarını ve sıfatlarını kendi zatı ve sıfatlarıyla örter. “Ve esirgeyicidir…” üç cennetten bahşedilmiş hakiki varlıktan ve sonsuz bekadan yararlandırmak suretiyle onlara merhamet eder. “Gökten bir kitap…” ruh semasından mükaşefe suretiyle yakini bir ilim istiyorlar. “Bundan daha büyüğünü…” çünkü müşahede, mükaşefeden daha büyük ve daha yücedir. “Zulümleri sebebiyle…” zatları yerinde durduğu halde müşahede talebinde bulunmaları sebebiyle… Çünkü, müşahede esnasında varlık kalıntısının mevcudiyeti, bir şeyi ait olmadığı yere koymaktır. Dolayısıyla, varlık kalıntısının mevcudiyetine rağmen müşahede talebinde bulunmak nefsin, sıfat kemalatını kendisine ait görmesinden kaynaklanan bir tuğyandır, azgınlıktır. Bu da zulümdür. “Apaçık delil…” ayıkıp kendilerine gelmeleri sağlandıktan sonra aleyhlerine olan delille üzerlerinde tasallut kurduk.

286 • TEFSİRİ KEBİR / TE’VİLÂT

“Bilakis, Allah onu kendi nezdine kaldırmıştır (…) ona muhakkak inanacaktır.” İsa’nın (a.s) semaya kaldırıldığına, süfli âlemden ayrıldığı esnada ruhunun ulvi âlemle bütünleştiğine kesinlikle inanacaktır. İsa’nın (a.s) dördüncü semada bulunması, ruhundan yansıyan feyzin kaynağının güneş feleğinin ruhaniyeti olduğuna yönelik bir işarettir. Ki bu felek, âlemin kalbi mesabesindedir, âlemin dönüşü ona yöneliktir. Bu ruhaniyet, bu feleği maşukluğu itibariyle hareket ettirir. Işığının onun nefsini doğrudan aydınlatması da hareket ettirmesinden dolayıdır. İsa’nın dönüşü asli karargâhına yönelik olduğu, buna karşılık hakiki kemale de ulaşmadığı için, ahir zamanda yeni bir bedene taalluk ederek dönmesi zorunlu olmuştur. İndiği zaman herkes onu tanır ve Kitab ehli de ona inanır. Yani yaratılışı ve ahireti bilen ilim ehli, baştan sona kadar, İsa’nın Allah’ta fena bulmasından önce ona inanır. Ona iman ettiklerinde kıyamet kopar. Yani cismani perdelerden sıyrılıp açığa çıkışları, gaflet hallerinden kurtuluşları ve şu anda bulundukları uyku halinden uyanışları gerçekleşir. “Şahit olacaktır…” onları müşahede edecektir. Daha önce işaret edildiği gibi Hak onun suretinde onlara tecelli edecektir. 160-Yahudilerin zulümleri sebebiyle, kendilerine bulunan temiz ve iyi şeyleri onlara haram kıldık helal kılınmış

161-Bir de çok kimseyi Allah yolundan çevirmeleri, men edildikleri halde faizi almaları ve haksız yollar ile insanların mallarını yemeleri yüzünden. Ve içlerinden inkâra sapanlara acı bir azap hazırladık. 162-Fakat içlerinden ilimde derinleşmiş olanlar ve müminler, sana indirilene ve senden önce indirilene iman edenler, namazı kılanlar, zekatı verenler, Allah’a ve ahiret gününe inananlar var ya; işte onlara pek yakında büyük mükâfat vereceğiz. 163-Biz Nuh’a ve ondan sonraki Nebiylere vahyettiğimiz gibi sana da vahyettik. Ve İbrahim’e, İsmail’e, İshak’a, Yakub’a, esbata, İsa’ya, Eyyub’e, Yunus’a, Harun’a ve Süleyman’a vahyettik. Davud’a da Zebur’u verdik. 164-Bir kısım Resulleri sana daha önce anlattık, bir kısmını ise sana anlatmadık. Ve Allah Musa ile gerçekten konuştu. 165-Müjdeleyici ve sakındırıcı olarak Resuller gönderdik ki insanların Resullerden sonra Allah’a karşı bir bahaneleri olmasın! Allah izzet ve hikmet sahibidir.

NİSÂ SURESİ • 287

“Zulmü sebebiyle…” büyük zulümleri nedeniyle “Yahudilerin…” işledikleri büyük zulüm nedeniyle. Yani buzağıyı tanrı edinmeleri, ruh huzuru olan beldeye girmekten kaçınmaları, cumartesi günü şeriata muhalefet etmek suretiyle haddi aşmaları, fiil tevhidini keşfetmekten perdelenmeleri, Allah’a verdikleri sözü bozmaları, Allah’ın ayetlerini inkâr etmeleri anlamına gelen sıfat tecellilerine karşı inkârcı bir tutum takınmaları, Resulleri öldürmek, “kalplerimiz kılıflanmıştır” (yani yaratılıştan gelen bir perdeyle örtülmüştür, bu perdeyi açmanın yolu yoktur) demek suretiyle Allah’a iftira etmek gibi alçakça davranışlara dalmaları… Meryem’e iftira atmaları, İsa’yı (a.s) öldürdüklerini iddia etmeleri gibi tümü de tasavvur edilemeyecek kadar ağır zulümler işlemeleri nedeniyle… “Temiz ve iyi şeyleri onlara haram kıldık..” fiil ve sıfat tecellileri, zatın müşahedesi gibi tasavvur edilemez güzelliklerden oluşan nimetlerin bulundukları cennetleri onlara haram kıldık. “Onlara helal kılınmıştı…” Eğer bu engeller olmasaydı, istidatlarının kabiliyeti itibariyle bu cennetler kendilerine helal kılınmıştı. “Birçok kimseyi … çevirmeleri…” arkadaşlık ederek, yoldaş olarak, sapıklığa davet ederek insanları Allah yolundan çevirmeleri veya ruhani kuvvetlerini “Allah yolundan…” alıkoymaları… kendilerine nehyedilen ihtilaf, cedel, bedensel lezzetler ve hazlar gibi ilmin fazlalıklarını faiz olarak almaları… “Haksız yollar ile insanların mallarını almaları…” hırs ile rezil bir karakter ile rüşvet almaları, bilgileri çarpıtıp doğru yanlış karmaşık şeyler söyleyerek bunun ücretini almaları veya yiyecek ve içecek temin etmek, dünya nimetleri kırıntıları kazanmak, lezzetler, maddi şehvetler tatmin etmek, vahşi ve hayvani karakterlerini tatmin etmek amacıyla ruhani kuvvetlerini fikir, nazari ve ameli akıl alanında kullanmaları, kendileri için elem verici bir azap olmuştur. Çünkü istidatları bunlardan elem duyacak düzeyde henüz mevcuttur. “Fakat… ilimde derinleşmiş olanlar…” aralarındaki muhakkikler “ve müminler….” Sabit imana uygun taklidi imanla inananlar… “Sana indirilene… iman edenler…” kötü niteliklerden arınma ve iyi huyları bezenme özelliğine sahip olanlar… ayni tevhide iman eden muvahhid müminler… “Ahiret gününe inananlar…” Ahiret hallerini olduğu gibi gözlemleyenler var ya; işte onlara “… büyük bir mükâfat…”, sıfat tecellilerinden ve cennetlerinden nasipler bahşedeceğiz.

288 • TEFSİRİ KEBİR / TE’VİLÂT

“ Müjdeleyici… Resuller…” lütuf sıfatının tecellilerini müjdeleyen “ve sakındırıcı…” kahır sıfatının tecellilerinden sakındıran Resuller gönderdik ki “insanların …Allah’a karşı bir bahaneleri olmasın!” Resullerin aracılığıyla kaldırılıp silindikten sonra herhangi bir sıfatla zuhur edişleri veya egemenlikleri söz konusu olmasın. “Allah izzet… sahibidir…” üstün güce sahiptir; sıfatlarını silmek ve zatlarını yok etmek suretiyle onları kahreder. “hikmet sahibidir…” bütün bunları, onları kendi sıfatıyla sıfatlama ve kendi zatıyla yok etme hikmeti uyarınca yapar. 166-Fakat Allah sana indirdiğine şahitlik eder; onu kendi ilmi ile indirdi. Melekler de buna şahitlik ederler. Ve şahit olarak Allah kafidir. 167-İnkâr eden ve Allah yolundan alıkoyanlar şüphesiz, doğru yoldan çok uzaklaşmışlardır. 168-İnkar edip zulmedenleri Allah asla bağışlayacak değildir. Onları bir yola ilecek de değildir. 169-Ancak, orada ebedi kalmak üzere cehennem onları yoluna iletecektir. Bu da Allah’a çok kolaydır. 170-Ey insanlar! Resul size Rabbinizden gerçeği getirdi, şu halde kendi iyiliğiniz olarak ona iman edin. Eğer inkâr ederseniz, göklerde ve yerde ne varsa şüphesiz hepsi Allah’ındır. Allah geniş ilim ve hikmet sahibidir. “Fakat, Allah sana indirdiğine şahitlik eder…” Çünkü sen cem makamındasın; onlar ise perdelenmişlerdir, bunu ikrar etmezler. Bilakis, Allah şahitlik eder ki “onu kendi ilmiyle indirdi.” İlim içerikli olarak indirdi veya kendisi bilerek, ilmiyle indirdi. Yani bu indirilen O’nun has ilmidir, senin ilmin değildir. Ya da O’ndan gayri ve senin dışındaki birinin de ilmi değildir. “Melekler de buna şahitlik ederler…” Melekler de senin cem dışında tafsili gözettiğine şahitlik ederler. Dolayısıyla Allah, zatıyla, isimleriyle ve sıfatlarıyla şahitlik eder. Zaten “şahit olarak Allah kâfidir.” Zatın sıfatlarla birlikte şahitliği kâfidir. Çünkü O’ndan başkası yoktur. “İnkâr edenler…” koyu sapıklıkları yüzünden Hak’tan perdelenenler… “İnkâr edenleri…” dinden perdelenenler “zulmedenleri…” rezillikler işlemek, nefislerinin sıfatlarını kalplerine musallat kılmak suretiyle istidatlarının kemal haklarını edinmesini engelleyenleri…

NİSÂ SURESİ • 289

“Allah asla bağışlayacak değildir.” Çünkü alçak karakterler onların içlerinde kök salmıştır ve istidatları işlevsiz hale gelmiştir. “Onları bir yola iletecek de değildir.” Üst üste birikmiş mürekkep cehaletleri, bozuk akideleri, kemal yollarından herhangi birini bilmemeleri yüzünden onları doğru yola iletmeyecektir. “Ancak cehennem onları yoluna iletecektir.” Her zaman yoksun kalmaları koşuluyla nefislerinin lezzetlerine karşı özlem duyma ateşinin yoluna iletecektir. “Bu da…” Allah’a çok kolaydır. Çünkü onlar doğal olarak ona kapılacaklardır. 171-Ey Ehl-i Kitap! Dininizde aşırı gitmeyin ve Allah hakkında, gerçekten başkasını söylemeyin. Meryem oğlu İsa Mesih, ancak Allah’ın Resulüdür, Allah’ın, Meryem’e ulaştırdığı “ kün: ol” kelimesidir, O’ndan bir ruhtur. Şu halde, Allah’a ve Resullerine iman edin. “ Tanrı üçtür” demeyin, sizin için hayırlı olmak üzere bundan vazgeçin. Allah ancak bir tek Allah’tır. O, çocuğu olmaktan münezzehtir. Göklerde ve yerde ne varsa hepsi O’nundur. Vekil olarak Allah yeter. 172-Ne Mesih ve ne de Allah’a yakın melekler, Allah’ın kulu olmaktan geri dururlar. O’na kulluktan geri durup büyüklenen kimselerin hepsini yakında huzuruna toplayacaktır. 173-İman edip iyi işler yapanlara ecirlerini tam olarak verecek ve onlara lütfundan daha fazlasını da ihsan edecektir. Kulluğundan yüz çeviren ve kibirlenenlere gelince onlara acı bir şekilde azap edecektir. Onlar, kendileri için Allah’tan başka ne bir dost ve ne de bir yardımcı bulurlar. “Ey Ehl-i Kitap! Dininizde aşırı gitmeyin.” Yahudilerin dinlerinde aşırıya gitmeleri, zahirde, kabukta derinleşip batını olumsuzlamaları, dolayısıyla İsa’yı Nebiylik derecesinden ve rububiyet sıfatlarıyla sıfatlanmışlık makamından indirmeleri şeklindeydi. Hıristiyanların dinlerinde aşırı gitmeleri ise, batında derinleşip zahiri olumsuzlamaları, buna bağlı olarak İsa’yı ilahlık makamına yükseltmeleri şeklindeydi. “Allah hakkında, gerçekten başkasını söylemeyin.” Zahir ile batını birlikte benimseyin. Cem ve tafsili birlikte kabul edin. Muhammedi tevhidde olduğu gibi. İsa’nın ilahi sıfatların mazharlarından biri, O’nun hayatıyla hayat sahibi, sıfatlar tevhidi makamına çağıran bir davetçi, O’nun “kelimesi” ve mücerret bir nefis olarak Allah’ın kelimelerinden bir kelime, yani ruhani hakikâtlerden bir hakikât, ruhlardan bir ruh olduğunu

290 • TEFSİRİ KEBİR / TE’VİLÂT

söyleyin. “Allah’a ve Resullerine iman edin…” cem ve tafsile inanın. “Tanrı üçtür, demeyin…” Hayat ve ilim sıfatlarını zata eklemlenmiş fazlalıklar olduğunu ileri sürmeyin. Bu takdirde ilah üç ayrı şey olur. O zaman İsa da nefha ile O’nun hayatının bir cüzü olarak kabul edilir. Veya Hakkın zatı ile nur âlemini ve zulmet âlemini ayırmayın. Bu takdirde İsa O’nun nurundan doğmuş kabul edilir. Bilakis, külle, küll olarak iman edin. O zaman ilim ve hayat zattan olurlar, nur ve zulmet âlemleri de. O zaman İsa, O’nda fena bulmuş, O’nun varlığıyla mevcut olmuş, O’nun hayatıyla hayat sahibi, O’nun ilmiyle ilim sahibi olarak belirginleşir. İşte bu zati birliktir ki, bu gerçek şöyle dile getirilmiştir: “Allah ancak bir tek Allah’tır. O…münezzehtir.” Kendisinden başka bir mevcudun olmasından ve bu başka mevcudun kendisinden doğmuş olmasından, kendisinden ayrılmasından ve kendisi gibi bir mevcut olarak kendisinin hem cinsi, dengi olmasından münezzehtir. Bilakis O, varlık olması itibariyle vardır. “Göklerde…ne varsa…” ruhlar göğünde “ve yerde…” beden arzında ne varsa hepsi O’nundur. Çünkü her ikisi O’nun isimleri, zahiri ve batınıdır. “Vekil olarak…” mahlukat tevhidde fena bulduklarında Allah, fiilleri, sıfatları ve zatları itibariyle onların yerine geçer. Nitekim Emirülmüminin Ali (a.s) şöyle buyurmuştur: “Halkın fena bulmasından sonra Allah’tan başka ilah yoktur.” “Mesih…Allah’ın kulu olmaktan geri durmaz…” tafsil makamında Allah’a kulluk etmekten kaçınmaz. Çünkü, cem itibariyle ne Mesih’in ne de bir başkasının varlığı söz konusu değildir. Cem makamı itibariyle hiçbir şeyin olması kesinlikle mümkün değildir. Tafsil açısından, ayn olarak belirginleşen her şey mümkündür. Mümkün nitelikli bir varlığın ise, kendisinden başkasının olması şöyle dursun, kendisinden kaynaklanan bir varlığı da yoktur. Dolayısıyla muhtaç bir kul, zelil ve yoksundur. Kulluk zilletinden kaçınamaz. Ama salt tecerrüt, tabiatların kirinden arınma yoluyla cisimlere taalluk etmekten müstağni olabilir. Yakınlaştırılmış melekler gibi. Onlar soyut ruhlardır, korunmuş nurlardır. “O’na kulluktan geri duran…” benliğiyle zuhur eden, “ve büyüklenen…” sıfatlarıyla zuhur etmek suretiyle azgınlaşan kimselerin “hepsini Allah yakında huzuruna toplayacaktır…” vechinin nurunu zuhur etmek, kahredici sıfatıyla tecelli etmek suretiyle hepsini cem aynında bütünüyle yok edecektir. Nitekim, bir ayette şöyle buyurmuştur: “Bugün

NİSÂ SURESİ • 291

hükümranlık kimindir? Kahhar olan tek Allah’ındır.” (Mümin, 16) Resulullah (s.a.v) da şöyle buyurmuştur: “Allah’ın nurdan ve zulmetten yetmiş bin perdesi vardır. Eğer bu perdeleri kaldırırsa, yüzünün aydınlığı gözünün ulaştığı tüm mahlukatını yakar.” “İman edenlere…” sıfatları silmek ve zatı bastırmak suretiyle cem aynında fena bulanlar, “iyi işler yapanlar…” amellerde istikamet üzere olan, sıfat tafsilatını ve tecellilerini gözetenlere “ ecirlerini tam olarak verecektir…” sıfatlarının cennetlerinden sıfatlarını verecektir. “…Geri duranlara…” benlikleriyle zuhur edenlere… “büyüklenenlere…” sıfatların tecellileri ve nurlarıyla nurlanmaları sırasında azgınlaşan, bunlarla ön plana çıkıp, tıpkı “Ben sizin yüce rabbinizim.” (Naziat, 24) diyen kimse (Firavun) gibi bunları kendi nefislerine nispet edenlere gelince, “onlara acı bir şekilde azap edecektir.” Zatlarının kalıntılarıyla ve sıfatlarıyla onları perdelemek ve cem makamından yoksun bırakmak suretiyle elem verici bir azap uygulayacaktır. Allah’ın azabından kendilerini kurtaracak Allah’tan başka “bir dost…” “…Bulamazlar…” Aynı şekilde “bir dost…” da bulamazlar. Burhani sıfat perdelerinin kaldırılmasını sağlayacak bir yardımcı bulamazlar. Ki bu zati tevhid ve apaçık nurdur. Diğer bir ifadeyle cem aynında tafsildir. Yani cem ilmi olan Kur’an ve tafsil ilmi olan Furkan’dır. 174-Ey insanlar! Şüphesiz size Rabbinizden kesin bir delil geldi ve size apaçık bir nur indirdik. 175-Allah’a iman edip O’na sımsıkı sarılanlara gelince, Allah onları kendinden bir rahmet ve lütuf içine daldıracak ve onları kendine doğru bir yola götürecektir. 176-Senden fetva isterler. De ki: “Allah, babası ve çocuğu olmayan kimsenin mirası hakkındaki hükmü şöyle açıklıyor: Eğer çocuğu olmayan bir kimse ölür de onun kız kardeşi bulunursa, bıraktığının yarısı bunundur. Kız kardeş ölüp çocuğu olmazsa erkek kardeş de ona varis olur. Kız kardeşler iki tane olursa bıraktığının üçte ikisi onlarındır. Eğer erkekli kadınlı daha fazla kardeş mevcut ise erkeğin hakkı, iki kadın payı kadardır. Şaşırmamanız için Allah size açıklama yapıyor. Allah her şeyi bilmektedir.

292 • TEFSİRİ KEBİR / TE’VİLÂT

“…İman edenler…” zat tevhidine inananlar, “O’na sımsıkı sarılanlar…” sıfatların çokluğu ve farklılığı içinde O’na sıkı sıkıya sarılanlar, tafsilatta cemi gözetenlere gelince, “onları…bir rahmete… daldıracaktır…” ucu bucağı olmayan sıfat cennetlerine “ ve lûtuf içine…” , zat cennetlerine koyacaktır. “ Ve onları kendine doğru giden bir yola götürecektir…” çokluk tafsilatında vahdet sınırına doğru istikamet üzere götürecektir. Veya fiil cennetlerinden bir rahmet ve sıfat cennetlerinden bir lütuf içine daldıracaktır, onları sıfat tafsilatından başlayıp zatta fena bulmakla son bulan kendine doğru giden dosdoğru bir yola iletecektir. Aslında birinci yorum, bağlama daha uygundur. Bu yorumu kendi varlığının ve hallerinin ayrıntılarına kendi içinde uyarlayabilirsin. Diğer bir ifadeyle Al-i İmran suresinde izah edilen temel kaideyi esas almak suretiyle aynı yorum bu sure için de mümkündür. Doğrusunu, Allah herkesten daha iyi bilir.

MÂİDE SURESİ • 293

MÂİDE SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Ey iman edenler! Akitlerin gereğini yerine getiriniz. İhramlı iken avlanmayı helal saymamak üzere size okunacaklar dışında kalan hayvanlar sizin için helal kılındı. Allah dilediğine hükmeder. 2-Ey iman edenler! Allah’ın işaretlerine, haram aya, kurbana, gerdanlıklara, Rablerinin lütuf ve rızasını arayarak Beyt-i Haram’a yönelmiş kimselere saygısızlık etmeyin, ihramdan çıkınca avlanabilirsiniz. Mescidi Haram’a girmenizi önledikleri için bir topluma karşı beslediğiniz kin sizi tecavüze sevk etmesin! İyilik ve sakınma üzerinde yardımlaşın, günah ve düşmanlık üzerine yardımlaşmayın. Allah’tan korkun; çünkü Allah’ın cezası çetindir. “Ey İman edenler!…” ilmi imanla inananlar! “Akitlerin gereğini yerine getirin.” Süluk esnasında sağlamlaştırdığınız azimetlerin gereğini yerine getirin. Burada ahit ile akit arasında fark vardır. Ahit; daha önce vurgulandığı gibi tevhidin ezelde onların içlerine yerleştirilmesi olayıdır. Akit ise, üzerlerindeki yükümlülük azimetlerinin muhkemleştirilmesidir ki, ahit olarak ezelde söz verdikleri hususları gereği gibi yerine getirmeleri sağlanmış olsun. Buna göre ahit önce, akit ise sonra gelir. Şu halde, herhangi bir işe yönelik azimet, istidat kapsamında bilkuvve bulunan şeylerin fiile geçmesini gerektirir, dolayısıyla Allah ile kişi arasında yerine getirilmesi zorunlu, aşırı gitmek ya da eksiltmek suretiyle bozulması yasak bir akittir. “ …Sizin için helal kılındı…” yırtıcılık ve hırs gibi niteliklerin galip gelmediği sağlam nefislerle her türlü nimet ve hazlardan yararlanmak size helal kılındı. Buna karşılık, üç hayvan türünün tabiatına (yırtıcılık, hırs ve şehvet) sahip nefislerin yararlanma tarzı helal kılınmamıştır. “Size okunacaklar dışında…” erdem ve adalete aykırı yararlanmalar

294 • TEFSİRİ KEBİR / TE’VİLÂT

dışında. Bu tür yararlanmalar yasaktır. Çünkü, insanı kişisel ve türsel kemalden perdeleyici özellikleri vardır. “İhramlı iken avlanmayı helal saymamak üzere…” süluk için soyutlandığınız, vuslat talebiyle Allah’a seyretmek üzere riyazete başladığınız zaman, hazlardan yararlanmamanız koşuluyla. Çünkü bu takdirde, hakları kısma durumu zorunlu olarak belirginleşir. Çünkü zahirdeki ihram, vuslat Kâbesine süluk edenlerin, ilahi hareme, celal ve kemal çardaklarına girmeye niyetlenenlerin hakiki ihramlarının bir suretidir. “Allah dilediğine hükmeder…” dostlarından ne istiyorsa onu hükmeder. “Allah’ın işaretlerine… saygısızlık etmeyin.” Allah’ın işaretleri konumunda olan ve salikin süluk esnasındaki halinin bilinmesini sağlayan şükür, tevekkül, rıza gibi makamlara ve hallere saygısızlık etmeyin. Yani hal günahlarını işlemeyin, makamların hükmünün dışına çıkmayın. Çünkü bunlar Allah’ın öz dininin şiarlarıdır. Nitekim, malum yerler, içlerinde yapılan işlerle işaretlenirler. Tavaf yerinin tavafla, say yerinin sayle ve kurban yerinin kurbanla işaretli olması gibi. Hac’da bilinen fiiller, hac etmekte olan kimsenin bilinmesini sağlayan şiarlardır. Dolayısıyla, bu makamlar, mertebeler ve haller de salikin halinin bilinmesini sağlayan şiarlardır. Zahiri şeriatta bu şiarların yerlerinin değiştirilmesi, bunların hükümlerinin dışına çıkılması caiz olmadığı gibi sevenlerin şeriatında da böyle bir davranış caiz değildir. Nitekim, bu makamlarda olan biriyle ilgili olarak şöyle anlatılmıştır: Bunlardan biri, bir gün sabır hakkında konuşuyordu. Bu sırada bacağında bir akrebin hareket ettiği ve ısırmaya başladığı görüldü. O ise istifini bozmadan konuşmasını sürdürdü. Bunun sebebi sorulduğunda şöyle dedi: Bir makamla ilgili konuşurken ona aykırı bir davranışta bulunmaktan utandım. “…Haram aya…saygısızlık etmeyin.” Hakiki hac için ihrama girme vaktine saygısızlık etmeyin. Bundan kasıt süluk ve vuslat vaktidir ki, bu vaktin hükmünün dışına çıkmak, onunla çelişen, amacından başka yöne çeviren, kişiyi seyrinde ağırlaştıran şeylerle meşgul olmak saygısızlıktır. “…Kurbana…saygısızlık etmeyin.” İlahi huzurda fena bulmaya vasıl olma esnasında kurban olmaya amade ve kurban edilmeye hazırlanmış nefse yukarıda işaret edildiği gibi saygısızlık etmeyin, onu yolundan alıkoyacak veya zayıflatacak şeylerde kullanmayın yahut kaldıracağından fazla riyazet yükümlülüğü yüklemeyin. Aksi takdirde, mahalline varmadan yolda kesiliverir.

MÂİDE SURESİ • 295

“…Gerdanlıklara… saygısızlık etmeyin.” Nefislerin boynuna gerdanlık olarak takılan süluk ve sünnet ehlinin şiarlarına ve zahiri amellere, onları terk etmek ve yerinden başka yerlerde kullanmak suretiyle saygısızlık etmeyin. “…Beyt-i Haram’a yönelmiş kimselere…saygısızlık etmeyin.” Süluku amaçlayan, sülukta ciddiyetle çaba sarf eden, cehd eden kimselere, onları değiştirmek, onları riyazetten alıkoymak, avama karışmak suretiyle azimetlerini gevşetmek, çalışmalarını azaltmak, bunlara ihtiyaçlarının olmadığı vehmini telkin etmek, onları kendilerini engelleyecek veya tembelleştirecek şeylerle uğraştırmak suretiyle, saygısızlık etmeyin. “…İhramdan çıkınca…” fenadan sonra beka ve istikamet bulmak suretiyle ihramdan çıktığınız zaman “ avlanabilirsiniz…” Lezzetlerden yararlanmanızın bir sakıncası yoktur. Hatta nefsi lezzetlerden yararlandırmak, müşahedesinde, üstünlüğünü, şerefini keşfedişinde, temizlenmesinde ve iyice saflaşmasında kendisi için bir yardım işlevini de görebilir. “ …Bir topluma beslediğiniz kin sizi tecavüze sevk etmesin.” … Sizi sülukunuzdan alıkoyan bazı nefsani kuvvetlerin bu tavrı, sizi, onları büsbütün ezmenize, baskı altında tutmanıza, haklarından men etmenize, böylece onları büsbütün iptal edip geçersiz kılmanıza sevk etmesin. Veya onların menfaatlerinden istifade etme, muhtaç oldukları fiilleri yerine getirme güçlerini, sırf sizi engelledikleri için, zayıflatmanıza neden olmasın. Bunun vebali size aittir. Ya da sizin ailenizden, akrabalarınızdan ve arkadaşlarınızdan sizi arınma ve sülukta riyazetten alıkoyanların düşmanlığı sizi onlara saygısızlık etmeye sevk etmesin. “ …Tecavüze…” sürüklemesin. Onlara zarar vermeye, cezalandırmaya, onlar için kötülük istemeye yöneltmesin. Çünkü bu, sülukunuz açısından, onların sizi engellemelerinden daha zararlıdır. “İyilik ve sakınma üzerinde yardımlaşın…” bu kuvvetleri idare edip güzellikle kullanın, haklarını vererek ihsanda bulunun, oyalayıcı hazlarına engel olun. Veya aile mensuplarını, akrabaları ve arkadaşları, -sizi yolunuzdan alıkoyma girişimlerine muhalefet etmekle ve onların tavrını benimsemekten kaçınmakla beraber-gözetin, eksiklerini giderin, onlara iyilik edin, haklarına maruf ölçülerinde riayet edin. Nitekim, yüce Allah şöyle buyurmuştur: “ …Onlara itaat etme. Onlarla dünyada iyi geçin…”

296 • TEFSİRİ KEBİR / TE’VİLÂT

(Lokman, 15) “Allah’tan korkun…” bu işlerde Allah’ı kendiniz için koruyucu kılın, bu gibi işlerin aksine hareket etmekten sakının. “Çünkü Allah’ın cezası çetindir.” Sizi engellemek ve yoksun bırakmakla cezalandırır. 3-Leş, kan, domuz eti, Allah’tan başkası adına boğazlanmış, boğulmuş, vurulup öldürülmüş, yukarıdan yuvarlanıp ölmüş, boynuzlanıp ölmüş hayvanlar ile canavarların yediği hayvanlarölmeden yetişip kestikleriniz müstesna-dikili taşlar üzerine boğazlanmış hayvanlar ve fal oklarıyla kısmet aramanız size haram kılındı. Bunlar yoldan çıkmaktır. Bugün kâfirler, sizin dininizden ümit kesmişlerdir. Artık onlardan korkmayın, Benden korkun. Bugün size dininizi ikmal ettim, üzerinize nimetimi tamamladım ve sizin için din olarak İslam’ı beğendim. Kim, gönülden günaha yönelmiş olmamak üzere açlık halinde dara düşerse (haram etlerden yiyebilir). Çünkü Allah çok bağışlayıcı ve esirgeyicidir. “Leş…size haram kılındı…” burada helal yararlanma sayılan hususların dışında tutulan haramlar sıralanıyor. Bunlardan biri, leştir. Leşten maksat, şehvetin tamamen sönmesidir. Bu ise iffete aykırı aşağılayıcı bir tefrittir. Hünsalık (çift cinsiyetlilik), hünsaların, kadınlarla oynaşanların ya da nimet içinde yaşamayı terk edenlerin, doğuştan şehevi duygulara karşı ilgisiz olan kimselerin, istidatları eksik olduğunda sülukta yetersiz kalanların durumunda olduğu gibi şehevi güç itibariyle denge yitirildiği için zorunlu yararlanma miktarını gerçekleştirmekten acizlik bu kapsama girer. “…Kan…” Yani amellerde nefsin hevasından yararlanma haram kılındı. Çünkü heva ve heves amellere karışır, bulandırırsa ameli bütünüyle bozar. “ …Domuz eti…” hırs ve aç gözlülükle gerçekleştirilen tüm yararlanma çeşitleri haram kılınmıştır. Çünkü insanın sahip olduğu kuvvetlerin en iğrenç olanı, kemal ve kurtuluş yolunu en çok tıkayanı hırs kuvvetidir. “Allah’tan başkası adına boğazlanmış…” riya ile gerçekleştirilen riyazet ve ameller, ayrıca Allah’tan başkası için yapılan bütün işler haram kılınmıştır. Çünkü nefsin kırılması, ezilmesi, nefse muhalefet, ancak Allah için olduğu zaman güzel ve erdemli, sülukta yardımcı bir fiil olabilir. Fakat Allah’tan başkası için olunca, bu davranış şirk olur. Şirk ise büyük günahların en büyüğüdür. “…Boğulmuş…” nefsi, faziletler elde etmek ve güzel fiiller

MÂİDE SURESİ • 297

işlemekle rezilliklerinden hapsetmek ve çirkinliklerinden içinde heva olacak şekilde sureten men etmek de haram kılındı. Çünkü nefsani fiiller, Allah için ezildiği, bastırıldığı ve nefsin gücü olan heva çıkarıldığı, nefsin heva ile yaşaması ve kalbin iradesiyle kaim olduğu zaman güzel olur. Tıpkı hayvanın, kuvveti ve hayatı olan kanın Allah için boğazlanması suretiyle dışarı akıtılması gibi. “Vurulup öldürülmüş…” İstemediği ve bir anlamda zorlandığı halde nefisten faziletlerin sudur etmesi de haram kılınmıştır. “Yukarıdan yuvarlanıp ölmüş…” tefrit ve noksanlıkla ilgili, aşağı cihete eğilimli, nefsin yüksek himmetlerden, güçlülük derecesinden yuvarlanması haram kılınmıştır. “Boynuzlanıp ölmüş….” Kendisine benzer birinin korkusu ve baskısıyla sadır olmuş fiiller de haramdır. Bekçinin korkusuyla veya rezil olmak endişesiyle hasıl olmuş iffetlilik gibi. “Canavarların yediği…” gazap gücünün şiddetiyle hasıl olmuş gurur, hamiyet ve gazabın istilası gibi iffet kapsamına giren erdemler haram kılınmıştır. Çünkü gazap istila ettiği zaman şiddeti fonksiyonundan alıkoyar. Ya da kral ve emir gibi birinin baskısıyla. “Ölmeden yetişip kestikleriniz müstesna…” Başkasından gelen baskıdan sonra alıştığınız ve adet haline getirdiğiniz şeyler müstesnadır. Artık hevanın karışması söz konusu olmaksızın kalbin iradesiyle faziletler bunlardan sadır olur. “Dikili taşlar üzerine boğazlanmış…” akli ve şeri bir amaç olması hali müstesna, kaldırılması gereken adetlere dayalı olarak işlenen fiiller de haram kılınmıştır. “Ve fal oklarıyla kısmet aramanız…” Allah’ın kaza ve kaderine güvenerek, talebinizi elde etmek için çalışmayı ve çaba göstermeyi terk ederek, kemalat ve mutluluğu törenlerden ve talihlerden beklemeniz, bunu eksikliğinizin gerekçesi olarak ileri sürerek “Bunda bizim için bir nasip yok mudur? Eğer bir nasibimiz olsa mutlaka gerçekleşir…” demeniz haram kılınmıştır. Bu sözler, sırf gerekçe ve bahane üretmekten ibarettir. Çünkü kader kapsamında kişinin kemali çalışmasıyla bağlantılı kılınmış olabilir. Neticede kaderde ne yazıldığını göremez. “Bunlar yoldan çıkmaktır…” Bunlar Hak yol olan dinin dışına çıkmaktır. “Bugün…” nefsin iyice faziletlere alıştırılması ve azimetlerde sabitleştirilmesi neticesinde gerçekleşen kemal vaktinde “kâfirler… ümit kesmişlerdir…” nefislerinizin perdelenmiş kuvvetleri veya sizin hemcinsleriniz, türdeşleriniz olan tabiatperestler (natüralistler) ve zındıklar “sizin dininizden…” sizi Hak yolundan alıkoymaktan ümitlerini

298 • TEFSİRİ KEBİR / TE’VİLÂT

kesmişlerdir. “Artık onlardan korkmayın…” Onların sizi istila etmelerinden korkmayın. “Benden korkun…” Sıfatlarımdan birinin tecellisinin yanında durmayın, fena makamına ulaşmak için zatımın azametinden korkun. “ Bugün size dininizi ikmal ettim…” şiarları ve sülukun keyfiyetini açıkladım. “ Üzerinize nimetimi tamamladım…” sizi kendi yoluma ilettim. “Sizin için…beğendim…” fiil ve sıfat tecellileri esnasında silinmeyi, boyun eğmeyi ve teslimiyeti sizin için beğendim. Ya da zatın tecellisi sırasında fena bulmak suretiyle zatınızı teslim etmenizi sizin için beğendim. “Din olarak… Kim… dara düşerse…” saydığımız haram şeylerden biriyle ilgili olarak dara düşerse, “açlık halinde…” nefsin şiddetinin heyecana geldiği, sıfatlarından birinin zuhuru neticesinde galebe çaldığı sırada “gönülden günaha yönelmiş olmamak üzere…” dinden sapmamak, niyet ve azimeti engelleyici şekilde rezilliklere yönelmemek şartıyla… “Allah çok bağışlayıcıdır…” sıfatlarından birinin nuruyla kulunun bu durumunu örter ve buna karşılık “ esirgeyicidir…” kemali ortaya çıkarmak ve kemalin önündeki engelleri kaldırmak suretiyle tevfik yardımını sunarak merhamet eder. 4-Kendileri için nelerin helal kılındığını sana soruyorlar; de ki: Bütün iyi ve temiz şeyler size helal kılınmıştır. Allah’ın size öğrettiğinden öğretip avcı hale getirdiğiniz hayvanların sizin için yakaladıklarından da yiyin ve üzerine Allah’ın adını anın. Allah’tan korkun. Allah’ın hesabı pek çabuktur. 5-Bugün size temiz ve iyi şeyler helal kılınmıştır. Kendilerine Kitab verilenlerin yiyeceği size helaldir, sizin yiyeceğiniz de onlara helaldir. Mümin kadınlardan iffetli olanlar ile daha önce kendilerine Kitab verilenlerden iffetli kadınlar da, mehirlerini vermeniz şartıyla, namuslu olmak, zina etmemek ve gizli dost tutmamak üzere size helaldir. Kim inanmayı kabul etmezse onun ameli boşa gitmiştir. O, ahirette de ziyana uğrayanlardandır. “…De ki: İyi ve temiz şeyler size helal kılınmıştır…” hakikâtler, gerçek marifetler, akıllarınız, kalpleriniz ve ruhlarınızla elde ettiğiniz ilmi faziletler size helal kılınmıştır. “…Öğretip avcı hale getirdiğiniz hayvanların…” Teşvik ettiğiniz organlarınızın, zahiri ve batıni duyularınızın, sair kuvvetlerinizin, bedensel aletlerinizin elde ettikleri fazilet ve edepler… “Allah’ın size

MÂİDE SURESİ • 299

öğrettiğinden öğrettiğiniz…” ahlak ve şeriat ilimleri ki nasiplerden adalet ölçülerine göre yararlanmanın yolunu açıklamaktadırlar. Evet onların “Sizin için yakaladıklarından yeyin.” Sizin eğitmeniz sonucu, heyecana kapılıp kendilerini yitirmeksizin, saldırganlaşmaksızın, lezzet ve şehvetlerini tatmin etme hırsına kapılıp kendilerine mal etmeksizin sırf sizin için elde ettiklerini, kalbi niyet ve iradenin gerektirdiği şekilde ve sahih bir amaca mebni olarak, kişisel veya türsel olgunluğa ulaştıracak tarzda yiyin. “Üzerine Allah’ın adını anın…” Kalplerinizle huzurda olarak onların kâmil insani suret için amaçlandıklarını, istendiklerini düşünün, başka bir amaç için değil. Bunların fiilleri ile ilgili olarak Allah’ı kendiniz için bir koruyucu sığınak görün ki, söz konusu fiiller iyi ve güzel niteliğine sahip olsunlar. “Allah’ın hesabı pek çabuktur…” Zamana yayarak değil, anında sizi hesaba çeker. İşlenen fiillerin heyet ve biçimlerinin işlendikleri anda içinizde husule gelmesi gibi. 6-Ey iman edenler! Namaz kılmaya kalktığınız zaman yüzlerinizi ve dirseklere kadar ellerinizi yıkayın. Başlarınızı meshedin ve topuklara kadar ayaklarınızı. Eğer cünüp oldunuz ise, boy abdesti alın. Hasta, yahut yolculuk halinde olunursanız, yahut biriniz tuvaletten gelirse, yahut da kadınlara dokunmuşsanız ve bu hallerde su bulamamışsanız temiz toprakla teyemmüm edin de yüzünüzü ve ellerinizi onunla meshedin. Allah size herhangi bir güçlük çıkarmak istemez; fakat sizi tertemiz kılmak ve size nimetini tamamlamak ister; umulur ki şükredersiniz. 7-Allah’ın size olan nimetini, “duyduk ve kabul ettik” dediğiniz zaman sizi bununla bağladığı sözü hatırlayın ve Allah’tan korkun. Şüphesiz Allah, kalplerin içindekini bilmektedir. 8-Ey iman edenler! eden kimseler olun. davranmamaya itmesin. yakışan bir davranıştır. hakkıyla bilmektedir. Allah için Hakkı ayakta tutan, adaletle şahitlik Bir topluluğa duyduğunuz kin, sizi adil Adaletli olun; bu, Allah korkusuna daha çok Allah’a isyandan sakının. Allah yaptıklarınız

9-Allah, iman eden ve iyi işler yapanlara söz vermiştir; onlara bağışlama ve büyük mükâfat vardır.

300 • TEFSİRİ KEBİR / TE’VİLÂT

10-İnkâr eden ve ayetlerimizi yalanlayanlara gelince onlar cehennemliklerdir. 11-Ey iman edenler! Allah’ın size olan nimetini unutmayın; hani bir topluluk size el uzatmaya yeltenmişti de Allah, onların ellerini sizden çekmişti. Allah’tan korkun ve müminler yalnızca Allah’a güvensinler. “Ey iman edenler!…” ey ameli imanla inananlar… “…Kalktığınız zaman…” gaflet uykusundan uyanıp huzur “namaz” ına , hakiki münacata ve Hakk’a yönelmeye niyet ettiğiniz zaman “yüzlerinizi…yıkayın.” Kalplerinizin yüzlerini faydalı, temiz ve temizleyici ilim suyuyla, şeriat ve ahlak ilimleriyle , nefsin sıfatlarının kirinden oluşan engelleri bertaraf eden muamelelerle yıkayın. “Ve… ellerinizi…” kudretlerinizi şehvetleri tatmin etme ve pislik maddelerinde tasarrufta bulunma kirinden temizleyin. “…Dirseklere kadar…” haklar ve menfaatler sınırına kadar yıkayıp temizleyin. “Başlarınızı meshedin…” ruhlarınızın cihetlerini kalbin bulanması tortusundan, süfli âleme yönelmesi ve dünya sevgisi nedeniyle değişime uğraması tozundan hidayet nuruyla silin. Çünkü ruh, bir şeye taalluk etmekle bulanmaz. Bilakis, ruh’un nuru kalpten perdelenir. Bunun neticesinde kalp kararır, karanlığa gömülür. Ruh’un nurunun yayılması için kalbin kendisine bakan yukarı yüzünün parlatılması yeterlidir. Çünkü kalbin iki yüzü vardır: Bunlardan biri ruha bakar. Ayette geçen “baş” kelimesiyle buna işaret edilir. İkincisi ise nefse ve kuvvetlerine bakar. Buna da “ayak” la işaret edilmesi daha uygundur. “ … Ayaklarınızı…” bedensel tabi kuvvetlerinizin cihetlerinin üzerindeki şehvetlere dalma, lezzetlerde ifrata kaçma tozunu siliniz “topuklara kadar…” bedenin ayakta durmasını sağlayan itidal sınırına kadar. Buna göre şehvetlere dalan ve lezzet almada ifrata kaçan kimsenin bunları ahlak ve riyazet ilmi sularıyla yıkaması gerekir ki kalbin huzur ve münacata hazır olmasını sağlayan berrak haline geri dönebilsin. Ama şehvet ve lezzetlere dalışları itidal çizgisine yakın olanların silmesi yeterlidir. Bu yüzden kimileri abdest alırken ayaklarını mesheder, kimileri de yıkar. “Eğer cünüp oldunuz ise…” süfli cihete kapılmak, ulvi cihetten yüz çevirmek ve bütünüyle nefse meyletmek suretiyle Hak’tan uzaklaşmışsanız “boy abdesti alınız…” bütün varlığınızla uzaklık ve perdelenme sebebi olan bu karanlık heyetten ve

MÂİDE SURESİ • 301

pis sıfattan temizleniniz. “…Hasta …bulunursanız.” Bu hususlar daha önce tekrarlandığı için ayrıca bir tevil yapmaya gerek yoktur. “Allah size herhangi bir güçlük çıkarmak istemez.” Sizi sıkıntıya sokmak istemez, yoğun çabalar ve mücahedeler öngörerek size zorluk çıkarmak istemez. “Fakat… ister…” sizi karanlık heyetlerden ve pis sıfatlardan temizlemek ister. “Ve size nimetini tamamlamak ister…” sizi kemale ulaştırarak size yönelik nimetini tamamlamak ister. “Umulur ki şükredersiniz…” istikamet üzere hareket etmek, fena sonrası beka esnasında adaletin hakkını yerine getirmek suretiyle kemal nimetine şükredersiniz. “Allah’ın size olan nimeti…” sizi vuslat yoluna iletme nimetini ve “sizi bağladığı sözünü…” yukarıda anlatılan azimetlere dair akitleri hatırlayın. Ki siz bu akitleri fıtratınızın saflığı ve berraklığıyla nübüvvet madeninden kabul etmiştiniz. “Bu, Allah korkusuna daha yakındır…” Akıl, nefis sıfatlarını bir giysi gibi üzerinden sıyırıp atmaya ve bir koruma olarak Allah’ın sıfatlarına bürünmeye daha yakındır. Çünkü akıl, faziletlerin en şereflisidir; akıl elde edildiği zaman, bütün erdemlere sahip olunur. “Allah’a isyandan sakının…” Sizden adaletin sudur etmesi esnasında Allah korkusunu kendiniz için bir koruma kılın. Çünkü kemalatın ve erdemlerin kaynağı yüce Allah’ın zatıdır. “Allah, yaptıklarınızı hakkıyla bilmektedir.” Yapıp ettiklerinizin kendi nefislerinizin sıfatlarından mı, yoksa kendisinden mi sadır olduklarını eksiksiz bir şekilde bilmektedir. “Allah, iman edenlere… söz vermiştir…” sizden ilmi tevhidle inananlara “iyi şeyler yapanlara…” kendilerini ayni tevhide ulaştıran, kendilerini ayni tevhide hazırlayan amelleri işleyenlere “onlara bağışlama…vardır.” sıfatlardan bağışlanma vardır. “Ve büyük mükâfat vardır.” Allah’ın sıfatlarının tecellilerinden oluşan büyük bir ödül vardır. “Hani bir topluluk…yeltenmişti…” perdelenmiş nefsinizin kuvvetlerinden ve sıfatlarından bir topluluk “size el uzatmaya…” ihtiyaçlarını gidermek, lezzetlerini elde etmek için istila, ezme ve üstünlük sağlama amacıyla harekete geçmişti. Allah, sizin arınma ve temizlenme yoluna girdiğinizi gördüğü için bu topluluğun sizi istila etmesini engellemişti. “Allah’tan korkun…” bu topluluğun sizi ezmesinden korunmak ve onların istilasını engellemek için Allah’ı sığınak yapın. “Ve müminler yalnızca Allah’a güvensinler…” bütün fiillerin O’ndan olduğunu bilerek sadece O’na güvenip dayansınlar.

302 • TEFSİRİ KEBİR / TE’VİLÂT

12-And olsun ki Allah, İsrailoğullarından söz almıştı. İçlerinden on iki de başkan göndermiştik. Allah onlara şöyle demişti: Ben sizinle beraberim. Eğer namazı dosdoğru kılar, zekatı verir, Resullerime inanır, onları desteklerseniz ve Allah’a güzel borç verirseniz and olsun ki sizin günahlarınızı örterim ve sizi, zemininden ırmaklar akan cennetlere sokarım. Bundan sonra sizden kim inkâr yolunu tutarsa doğru yoldan sapmış olur. 13-Sözlerini bozmaları sebebiyle onları lanetledik ve kalplerini katılaştırdık. Onlar, kelimelerin yerlerini değiştirirler. Kendilerine öğretilen ahkamın önemli bir bölümünü de unuturlar. İçlerinden pek azı hariç, onlardan daima bir hainlik görürsün. Yine de sen onları affet ve aldırış etme. Şüphesiz Allah iyilik edenleri sever. “İsrailoğullarından söz almıştı…” İsrailoğullarından alınan sözden maksat, yukarıda zikredilen ahittir. On iki başkandan maksat da, beş zahiri duyu ve beş batını duyu ile nazari akıl gücü ile ameli akıl gücüdür. “Allah onlara şöyle demişti: Ben sizinle beraberim…” yani bunu izleyecek akit bağlamında sizi muvaffak kılar, size yardım ederim. Eğer ibadet ederek bedensel mutluluklardan yüz çevirmek, zühde sarılarak harici mutlulukları terk etmek suretiyle tezkiye ve arınmanın haklarını gözetir, üçüncü yolu, yani aklın resullerine, isabetli ilham ve fikirlere ruhtan ve kalpten gelen doğru düşüncelere, melekuti yardımlara inanma yolunu tercih eder, onlara saygı gösterirseniz, yani vehim şeytanlarına egemen kılıp güçlendirmek suretiyle onları yüceltirseniz, vehim şeytanlarının vesveselerine, vehim ve hayalleri ve nefsani düşünceleri ilham etmelerine engel olursanız, “Allah’a güzel borç verirseniz…” güç, kuvvet, ilim ve kudretten bütünüyle teberri edip fiil ve sıfatların tümünü Allah’a atfederseniz… Sonra silinme ve fena yoluyla zattan teberri edip onu Allah’a teslim ederseniz “And olsun ki sizin günahlarınızı örterim…” yani bu üçlünün (zat, sıfat, fiil) varlıklarını örterim. Çünkü bunlar, sizin perdeleriniz ve sizden kaynaklanan engellerinizdir. “Ve sizi… cennetlere sokarım.” Fiillerimden, sıfatlarımdan ve zatımdan oluşan cennetlere sokarım. “Zemininden ırmaklar akan…” altlarından tevekkül, rıza, teslim ve tevhid ilimleri, kısacası fiil, sıfat ve zat tecellileri ilimleri akan cennetlere sokarım. Bu ahidden ve sizden başkanların seçilmesinden sonra kim

MÂİDE SURESİ • 303

perdelenirse “doğru yoldan sapmış olur…” hakikâtle dosdoğru olan yoldan sapar. “ …Katılaştırdık…” nefsin sıfatlarının istilasına uğradığı, kuru, sert arza ait şeylere meylettiği için kalpleri katılaştı. Melekut ve ceberut nurlarından perdelendi. Ki bu nurlar Allah’ın kelimeleridir. Nefislerinin kuvvetlerini bunlarla değiştirdiler, vehim menşeli düşüncelerini kullandılar, marifet ve hakikâtlerden oluşan akli manalar yerine bunları esas aldılar. Ya da bu akli marifetlerle vehim ve hayalleri karıştırdılar. İşte kelimeleri konuldukları yerlerden tahrif etmenin anlamı budur. “…Bir bölümünü unuttular…” istidatlarında bilkuvve var olup önceki (eski) ahid kapsamında kendilerine verilen kemalatın geniş bir kısmını unuttular. Bu unuttukları şeyler sonraki (yeni) ahid kapsamında kendilerine yeniden hatırlatıldı. “Onlardan daima bir hainlik görürsün…” Her zaman ahdi çiğnediklerini, emaneti yerine iade etmediklerini görürsün. Çünkü, nefsin sıfatları ve şeytan, onları egemenlikleri altına almış ve kalpleri katılaşmıştır. “İyilik edenler…” yüce Allah’ın kendilerini sınama amaçlı musibetlere uğrattığını müşahede edip buna intikam ve ceza vermekle karşılık vermeyenleri, hoşgörü ve affetmekle mukabelede bulunanları sever. 14- “Biz Hıristiyanlarız” diyenlerden de kesin sözlerini almıştık, ama onlar da kendilerine zikredilen Kitab’ın önemli bir bölümünü unuttular. Bu sebeple kıyamete kadar aralarına düşmanlık ve kin saldık. Yakında Allah onlara yaptıklarını haber verecektir. 15-Ey Ehl-i Kitab! Resulümüz size Kitab’dan gizlemekte olduğunuz birçok şeyi açıklamak üzere geldi; birçok kusurunuzu da affediyor. Gerçekten size Allah’tan bir nur, apaçık bir kitab geldi. 16-Rızasını arayanı Allah onunla kurtuluş yollarına götürür ve onları iradesiyle karanlıklardan aydınlığa çıkarır, dosdoğru bir yola iletir. 17- “Şüphesiz Allah, Meryem oğlu Mesih’tir” diyenler and olsun ki kâfir olmuşlardır. De ki: Öyleyse Allah, Meryem oğlu Mesih’i, anasını ve yeryüzündekilerin hepsini imha etmek isterse Allah’a kim bir şey yapabilecektir! Göklerde, yerde ve ikisi arasında ne varsa hepsinin mülkiyeti Allah’a aittir. O, dilediğini yaratır ve Allah her şeye tam manasıyla kadirdir.

304 • TEFSİRİ KEBİR / TE’VİLÂT

18-Yahudiler ve Hıristiyanlar “Biz Allah’ın oğulları ve sevgilileriyiz” dediler. De ki: Öyleyse günahlarınızdan dolayı size niçin azap ediyor? Doğrusu, siz de O’nun yarattığı insanlardansınız. O, dilediğini bağışlar ve dilediğine azap eder, göklerde, yerde ve ikisinin arasında ne varsa mülkiyeti Allah’a aittir. Sonunda dönüş de ancak O’nadır. 19-Ey Ehl-i Kitab! Resullerin arası kesildiği bir sırada size Rasul geldi. Gerçekleri size açıklıyor ki : “Bize bir ‘Beşir’ müjdeleyici ve ‘Nezir’ uyarıcı gelmedi” demeyesiniz. İşte size müjdeleyici ve uyarıcı gelmiştir. Allah, her şeye hakkıyla kadirdir. 20-Bir zamanlar Musa, kavmine şöyle demişti: Ey Kavmim! Allah’ın size nimetini hatırlayın; zira O, içinizden Resuller çıkardı ve sizi hükümdarlar kıldı. Âlemlerde hiçbir kimseye vermediğini size verdi. 21-Ey Kavmim! Allah’ın size yazdığı mukaddes toprağa girin ve arkanıza dönmeyin, yoksa kaybederek dönmüş olursunuz. 22-Onlar şu cevabı verdiler: Ya Musa! Orada zorba bir toplum var; onlar oradan çıkmadıkça biz oraya asla girmeyeceğiz. Eğer oradan çıkarlarsa biz de hemen gireriz. “Bu sebeple… aralarına düşmanlık ve kin saldık.” Yırtıcı, hayvani ve şeytani kuvvetlerinden kaynaklanan etkenlerin muhalefeti, zıtlaşma ve inatlaşma sebebi olan süfli cihette meyilleri, tevhid nurundan perdelenmeleri, çekişme ve inatlaşma gerektirmeyen külli maksatları içeren kutsi âlemden uzaklıkları yüzünden bu düşmanlık ve kini onların ayrılmaz özellikleri kıldık ve bu durum ruhun nurunun zuhurundan ibaret olan kendi kıyametleri ve tevhid nurunun zuhurundan ibaret olan büyük kıyametin kopacağı vakte kadar devam edecektir. “Allah onlara…haber verecektir.” Öldükleri, içlerinde kökleşmiş çirkin ve eziyet veren heyetlerin zuhuru neticesinde yoksunluklarının ve ziyana uğramışlıklarının ortaya çıktığı vakit yaptıklarının cezasını haber verecektir. “Şüphesiz Allah, Meryem oğlu Mesih’tir, diyenler and olsun ki kâfir olmuşlardır.” Uluhiyeti onunla sınırlandırdıkları ve ilahi onun somut varlığıyla kayıtlandırdıkları için. “ …Meryem oğlu Mesih’i…hepsini imha etmek isterse…” Tevhid’de fena buldurur, cem’in gayrında sildirirse… Nitekim, bir ayette şöyle buyurmuştur: “O’nun zatından başka her şey yok olacaktır…” (Kasas, 88)

MÂİDE SURESİ • 305

“Semaların Göklerin… mülkiyeti Allah’a aittir.” Ruhları âleminin “ arzın yerin…” bedenler âleminin “ ve ikisi arasında ne varsa hepsinin…” suret ve arazların, zahir, batın her şeyin mülkiyeti O’na aittir. Hepsi O’nun isimleri, sıfatları ve fiilleridir. “…Mukaddes toprağa girin…” Sıfat tecellilerinin makamı olan kalbin huzuruna girin. Burası ruh seması karşısında arz konumundadır. “Allah’ın size yazdığı…” Ezeli hükmü kapsamında sizin için tayin etmiş; istidadınıza ona vasıl olmayı, onda ikamet etmeyi yerleştirmiştir. “Arkanıza dönmeyin…” beden şehrine meyletmeyin, bedenin ihtiyaçlarını ve lezzetlerini gidermek, onun muvafakatını istemek, heyetlerini süslemek üzere ona yönelmek suretiyle geri dönmeyin. Çünkü, beden makamınızdan geri bir makam, mertebenizden aşağı bir mertebedir. “Yoksa kaybederek dönmüş olursunuz…” kalbin nurlarına karşılık bedenin karanlıklarını, kalbin güzelliklerine karşılık bedenin çirkinliklerini almak suretiyle büyük bir hüsrana uğrayıp dönmüş olursunuz. “Orada zorba bir toplum var…” vehim sultanından, heva. Gazap ve şehvet umerasından, Firavun karakterli nefsin sair sıfatlarından oluşan bir topluluk vardır. Orayı zorbalık ve şiddetle almışlar, istila etmişler, her biri hevası doğrultusunda zorbalık ederek üstünlük kurmuştur. Biz onlara yaklaşamayız. Onlara karşı koymaya gücümüz yetmez. Bunu söylemelerinin sebebi, tabii lezzetlere ve cismani şehvetlere alışmaları, hevanın egemenliği altına girmiş olmalarıdır. Bu yüzden riyazete, hevayı ezmeye, mücahede ederek nefsin sıfatlarını kırmaya güç yetiremezlerdi. “Onlar oradan çıkmadıkça biz oraya asla girmeyeceğiz…” Yani, bizim riyazet yapmamıza ve mücahede etmemize gerek kalmadan Allah onları oradan çıkarsın veya imkânsız olmasına rağmen doğal olarak oradan çıksınlar veya o takdirde oraya girmeleri imkânsız olmasına rağmen, yaşlılıkta olduğu gibi orayı istila edemeyecekleri kadar zayıflamaları durumunda oraya gireriz. 23-Korkanların içinden Allah’ın kendilerine lütufta bulunduğu iki kişi şöyle dedi: Onların üzerine kapıdan girin; oraya bir girdiniz mi artık siz zaferi kazanmışsınızdır. Eğer müminler iseniz ancak Allah’a güvenin. 24-Ey Musa! Onlar orada bulundukları müddetçe biz oraya asla girmeyiz; şu halde sen ve Rabbin gidin savaşın; biz burada oturacağız, dediler.

306 • TEFSİRİ KEBİR / TE’VİLÂT

25-Musa: Rabbim! Ben kendimden ve kardeşimden başkasına hakim olamıyorum; bizimle, bu yoldan çıkmış toplumun arasını ayır, dedi. 26-Allah, “ Öyleyse orası onlara kırk yıl yasaklanmıştır; yeryüzünde şaşkın şaşkın dolaşacaklar. Artık sen, yoldan çıkmış toplum için üzülme” dedi. “Korkanlar içinde… iki kişi… dedi…” Bu iki kişiden maksat, on iki başkan içinde yer alan nazari akıl ve ameli akıldır. “Korkanlar…” cisimle beraberliğin kötü akıbetinden, cismin karanlık heyetinin cezasının vebalinden korkanlar, “Allah’ın kendilerine lütufta bulunduğu…” dosdoğru yola ve doğru dine iletme nimetini bahşettiği iki kişi (nazari akıl ve ameli akıl) şöyle dedi: “Onların üzerine kapıdan girin…” kalp beldesinin kapısından girin. Bu da fiil tecellileriyle tevekkül etmekten ibarettir. Nitekim ruh beldesinin kapısı da rızadır. Beldenin kapısı olan tevekkül makamına “girdiniz mi..” … “ artık siz zaferi kazanmışsınızdır.” Fiillerinizden ve hallerinizden dışarı çıkmış ve Allah ile fiil işlemiş kimseler olarak galip gelirsiniz. Güç ve kudret Allah’tan olduğu zaman vehim şeytanı, tahayyül, heva ve gazap sizden kaçar ve siz onlara galip gelirsiniz. Ayette geçen “kapı” dan maksadın tevekkül olduğunun delili: “Eğer müminler iseniz ancak Allah’a tevekkül ediniz…” ifadesidir. Yani eğer hakikâten iman etmişseniz, Allah’a güvenip dayanınız. Çünkü O’na gıyaben iman edenin imanı, fiil tecellileri huzurunun en düşük emirlere uymaktan kaçınma, derecesidir. “Ey Musa!… dediler.” girmekten imtina etme şeklindeki tavırlarını ısrarla sürdürdüler. “Sen ve Rabbin gidin…” Eğer Resulsen, nefsinin gücüyle onları bizden uzaklaştır, hevayı ve bizim içimizdeki bu kuvvetleri, bizim riyazet yapmamıza ve mücahede etmemize gerek kalmadan ez!.. Onları bizden savmasını Rabbinden iste!.. Tıpkı bazı utanmaz ve rezil kimselere öğüt vermek, onları günahtan alıkoymak ve işledikleri alçaklıkların akıbetiyle tehdit etmek istediğinde sana, alay ederek, inat ederek ya da ciddi ve inanarak “bu bedbahtlığı bizden sen uzaklaştır” demeleri gibi. “Biz burada oturacağız.” Nefis makamındaki yerimizden ayrılmayacağız, nefislerimizin hevasına ve bedenlerimizin lezzetlerine kendimizi kaptıracağız. Tıpkı “Hıttan samkasa” dedikleri gibi. Bunun üzerine yüce

MÂİDE SURESİ • 307

Allah şöyle buyurdu: “Öyleyse orası onlara kırk yıl yasaklanmıştır; yeryüzünde şaşkın şaşkın dolaşacaklar…” tabiat çölünde kaldılar. Kalp beldesinden yoksun kırk sene şaşkın şaşkın dolaştılar. Çünkü nefis sıfatlarının zorbalarının istilasıyla birlikte kalp makamına girmek haramdır, imkânsızdır. Bu yüzden “güçlü çağına erince…” (Ahkaf, 15) buyrulmuştur. Güçlü çağına ermesi, kırk yaşına girmesi anlamındadır. Çünkü kırk yaş, gerçek buluğ vaktidir. İsrailoğullarının çöl macerası ile ilgili olarak şöyle anlatılmıştır: Bütün gün boyunca var güçleriyle altı fersahlık bir alan içinde yürüyorlardı. Akşam olunca, yürümeye başladıkları noktaya geri geldiklerini fark ediyorlardı… yani onların çabaları cismani olarak kurtulacakları yerleri bulmakla ve altı cihetle sınırlı bedensel azgınlıkları tatmin etmekle ilgiliydi. Tecerrüt ederek bu cihetlerin dışına çıkmıyorlardı. Bedensel heyetlerden ve nefsani sıfatlardan tecerrüt etme ve arınma talebiyle kalp yönüne yönelmedikleri için ilk makamda duruyorlardı. İsrailoğulları, çölde bu şekilde şaşkın şaşkın dolaştıkları sırada geceleri gökten bir ateş sütunu iniyordu. Onlar da bu ateşin ışığında yürüyor, ondan yararlanıyorlardı. Yani ruh semasından geçim aklının nuru iniyordu üzerlerine, bu nurun ışığında maslahatlarına ulaşabiliyorlardı. Bazılarına göre, bu ışık ateşten geliyordu, çünkü vehimle karışık bir akıldı, salt akıl değildi. Aksi takdirde bununla kalp yolunu bulabilirlerdi.” Üzerlerini gölgeleyen bulut, yemeleri için indirilen kudret helvası ve bıldırcın etine gelince, bunların açıklamasına ve teviline daha önce yer vermiştik. Anlatıldığına göre “o sırada çölde doğan her çocuk, üzerinde boyuna uygun bir elbiseyle doğuyordu, boyu uzadıkça bu elbise de uzuyordu.” Bununla beden elbisesini kastediyorlar. Doğrusunu Allah herkesten daha iyi bilir. Eğer bu kıssayı kendi haline uyarlamak istersen, Musa’yı kalp, Harun’u da ruh olarak tevil edersin. Çünkü Harun, Musa’nın büyük kardeşiydi. Bu yüzden “Onun dili benimkinden daha düzgündür.” (Kasas, 34) İsrailoğullarını ruhani kuvvetler ve kutsal toprakları da mutmain nefis olarak tevil edebilirsin. Ve böylece kıssayı sonuna kadar mutmain nefsin haline uyarlayabilirsin. “…Üzülme…” Onların hidayetleriyle ilgilenme, uğrayacakları azaptan dolayı kederlenme. Çünkü onlar yoldan çıktılar, hevalarına uydukları ve azdıkları için kalbin yolundan ayrıldılar.

308 • TEFSİRİ KEBİR / TE’VİLÂT

27-Onlara, Adem’in iki oğlunun haberini gerçek olarak anlat: Hani birer kurban takdim etmişlerdi de birisinden kabul edilmiş, diğerinden ise kabul edilmemişti. And olsun seni öldüreceğim, dedi. Diğeri de, Allah ancak takva sahiplerinden kabul eder, dedi. “ Onlara, Adem’in iki oğlunun haberini…anlat…” Kalp Adem’inin iki oğlunun, Kalp Habil’inin ve Vehim Kabil’inin haberini anlat. Her birinin birer ikiz kız kardeşi vardı. Aklın ikizi, dünya ve ahiret işlerini salih amelleri gerektiren yapıcı görüşlerle, üstün ahlakla yürüten, türlü sanat ve siyasetler üreten ilmi akıldır. Vehmin ikizi ise, maddi şeyler üzerinde tasarrufta bulunan, şeytani görüşler edinmek amacıyla cüzi anlamlar üzerinde yoğunlaşan hayal gücüdür. Kalp Ademi, vehm’in, aklın ikizi olan ilmi akıllla ile evlenmesini emretti ki, delile dayanan akli kıyaslarla ona egemen olsun, özümsetici, boyun eğdirici riyazetle onu eğitsin ve aklın emrine soksun. Böylece kalp babasına itaat etsin, ona iyi davransın, türlü gerçek umutlarla ona iyi davransın, salih amellerde ona yardımcı olsun. Şeytanın fasit vesveseleri ve süslemeleri ile nefsin yoldan çıkmış heyetler ve kötü fiillerle yoldan çıkarması sonucu, kalp babasına asi olmasını engellesin. Kalp Ademi, aklın da vehmin ikiziyle evlenmesini emretti, ki onu salih yapsın, yıkıcı tahayyüllerin şehvetlerinden, nefsin yalancı sözlerinden etkilenip heyecana kapılmasına engel olsun. Böylece babası ondan yana rahata kavuşsun ve onu manevi ve maddi alanlarda, külli ve cüzi anlamlarda kullansın. Düşünen, ilim tahsil etmek için uğraşan ve babasına yararlı olan biri olsun. Vehim Kabil’i Akıl Habil’ini kıskandı. Çünkü ona göre kendi ikizi daha güzel ve daha sevimliydi ve çünkü aralarında uyum vardı. Bunun üzerine babaları Kalp, her birinin bir kurban sunmasını emretti. Yani sonucu Allah’a havale etmek, kıyas suretini yok etmek ve işin özüyle uyumlu külli ve manevi sureti kabul etmek üzere birer ibadet takdim etmelerini istedi. Bu ibadet de Allah’a yakınlaşma vesilesi olan kurbandı. Vehm’in, mugalata sureti veya cüzi mevhum suret olan kurbanının kabul edilmemesi, sonucun Allah’a havale edilmesi hususunda aklın onunla bütünleşmesinin imkânsızlığı anlamındadır. Çünkü bunun bir neticesi yoktur. Ya da vehmi suretin kabulünün imkânsızlığı anlamına gelir. Çünkü nefiste olanla yapılan iş arasında uyum yoktu. Böylece kıskançlığı daha da arttı.

MÂİDE SURESİ • 309

“And olsun seni öldüreceğim, dedi.” Akıl, Allah’a biraz daha yaklaşınca, kavrayış ve tasarruflarında vehimden gittikçe uzaklaşınca, vehim, onun amelini iptal etme ve fiillerini işlemesine engel olma hususunda büyük bir hırsa kapılır. Bunu vehmin kuşku uyandırmalarında, aklın derin, kapsamlı nazari talepleri elde etme girişimlerine muhalefet etmesinde gözlemleyebiliriz. Vehmin onu öldürmesi, fiillerine engel olup ruhtan gelen yardımları ve aklın hayat kaynağı olan hidayet nurunu kesmesi anlamındadır. “ …Takva sahiplerinden…” Kendilerinden hayırların sudur etmesi hususunda Allah’a kendileri için koruyucu sığınak yapanlar veya bedensel karanlık heyetlerin, batıl yalanların, saptırıcı dalaletlerin, alçaltıcı hevaların ve ölümcül vesveselerin günahlarından sakınırlar. 28-And olsun ki sen, öldürmek için bana elini uzatsan ben sana, öldürmek için el uzatacak değilim. Ben, âlemlerin Rabbi olan Allah’tan korkarım. 29-Ben istiyorum ki, sen, hem benim günahımı hem de kendi günahını yüklenip ateşe atılacaklardan olasın; zalimlerin cezası işte budur. 30-Nihayet nefsi onu, kardeşini öldürmeye itti ve onu öldürdü; bu yüzden de kaybedenlerden oldu. 31-Derken Allah, kardeşinin cesedini nasıl gömeceğini ona göstermek için yeri eşeleyen bir karga gönderdi. “Yazıklar olsun bana! Şu karga kadar da olamadım mı ki, kardeşimin cesedini gömeyim” dedi ve ettiğine yananlardan oldu. “ …Ben sana, öldürmek için el uzatacak değilim…” Senin, madde alanında son derece şiddetli olan amellerini iptal etmem, nefsin ve hevanın destek kaynağı olan hayatına son vermem, sana özgü fiillerini işlemene engel olmam. Çünkü akıl, cüzi maslahatların, maddi hükümlerin, buna taalluk eden cüzi anlamların ve hayat sebeplerinin tümünün ancak vehimle elde edildiğini, kolaylaştığını bilir. Eğer vehimden kaynaklanan umut, temennilerin gerçekleşmesi ve emeller olmasa, hiç kimse hayatını sürdürmesini sağlayan şeyleri kolaylıkla elde edemez. “Ben, âlemlerin Rabbi olan Allah’tan korkarım.” Çünkü ben O’nu biliyorum. Yüce Allah bir ayette şöyle buyurmuştur: “Kulları içinde ancak alimler, Allah’tan korkar.” (Fatır, 28) O’nun seni, bir amaç için yarattığını, bir hikmete dayalı olarak var ettiğini biliyorum. Bu hususta O’na karşı çıkamam.

310 • TEFSİRİ KEBİR / TE’VİLÂT

“Ben istiyorum ki, sen…yüklenesin.” Beni öldürmenin ve kendini öldürmenin günahı olan batıl görüşleri, kurbanının kabul edilmemesinin sebebi olan fasit tasavvurları yüklenesin… “ateşe atılacaklardan olasın…” perdelenme ve yoksunluk ateşinin ehli olasın. “Zalimlerin cezası işte budur…” Senin maddi hükümleri manevi alanlara uyarlaman gibi varlıkları ait olmadıkları yerlere koyanların cezası işte budur. “Derken… itti..” nefsi ona kolay gösterdi, çekici kıldı, “kardeşini öldürmeye itti ve onu öldürdü…” kendine has fiillerini işlemesine engel oldu, hidayet nurundan perdeledi. “Bu yüzden de kaybedenlerden oldu…” Aklı istila etmesi, sapıklığını aklın hidayetine ve doğruluğuna tercih etmesi nedeniyle zarar gördü. Çünkü vehim, aklın yardımından yoksun kalırsa, nefsi, türlü telkinlerle ve çekici gösterme yöntemleriyle, bazı fiilleri işlemeye zorlar ki, bunlardan hem nefis zarar görür, hem de bütün beden. Hayvani lezzetler kapsamında, mal ve makama yönelik şiddetli hırs gibi yerilmiş işlere sevk eder, aşırı gitmesine neden olur. Bunun neticesinde vehmin kendisi de zayıflar veya tamamen iptal olur, iş göremez hale gelir. “Derken Allah…gönderdi…” hırs kargasını… “…eşeleyen…” nefis yerini… “kardeşinin cesedini nasıl gömeceğini ona göstermek için…” yani vehme göstermesi için. Çünkü akıl, hidayet nurundan koptuğu, kemal elde etmek, son mutluluğa kavuşmak için yüceler âleminde gerçekleştirdiği seyrinden alıkonduğu zaman, ne yapacağını bilemeyen bir şaşkına döner. Bunun için hırs gönderildi, ona dalalet çölünde yolunu gösterdi ve ayıbını, yani vehmin sırtına yüklediği, bu yüzden kokmaya başlayan maktulün cesedini nasıl örteceğini, nasıl gömeceğini gösterdi. Böylece dünya aklı arzın toprağına girdi. Dünya aklı, ruhun hayatından kopuk, vehim ve heva ile bulanmış aklın bir suretidir. Artık, kendi âleminden perdelenmiş, nefis yerinin karanlıklarına gömülmüştür. Tabiat kuvvetleri kurtları, kendi lezzetlerini ve isteklerini elde etmek uğrunda kullanmak suretiyle onu yemektedirler. “Şu karga kadar da olamadım mı?” yavrusunu, yani varoluş sebebini ya da kemalini nefis toprağına gömen, elde ettiği şeyleri yok edip içinde gizleyen şu karga kadar da mı olamadım? “Kardeşimin cesedini gömeyim…” nefsin karanlıklarına gömüp ondan yararlanayım. “Ettiğine yananlardan oldu…” hüsran gerçekleşince, mahrum olduğunu anlayınca derin bir pişmanlık duydu.

MÂİDE SURESİ • 311

32-İşte bu yüzdendir ki İsrailoğullarına şöyle yazmıştık: Kim, bir cana veya yeryüzünde bozgunculuk çıkarmaya karşılık olmaksızın bir cana kıyarsa bütün insanları öldürmüş gibi olur. Her kim bir canı kurtarırsa bütün insanları kurtarmış gibi olur. Resullerimiz onlara apaçık deliller getirdiler, ama bundan sonra da onlardan çoğu yine yeryüzünde aşırı gitmektedirler. 33-Allah ve Resulüne karşı savaşanların ve yeryüzünde düzeni bozmaya çalışanların cezası ancak ya öldürülmeleri, ya asılmaları, yahut el ve ayaklarının çaprazlama kesilmesi, yahut da bulundukları yerden sürülmeleridir. Bu onların dünyadaki rüsvalığıdır. Onlar için ahirette de büyük azap vardır. 34-Ancak,siz kendilerini yenip ele geçirmeden önce tevbe edenler müstesna; biliniz ki Allah çok bağışlayıcı ve esirgeyicidir. 35-Ey iman edenler! Allah’tan korkun. O’na yaklaşmaya yol arayın ve yoluna cihad edin ki kurtuluşa eresiniz. 36-Şüphe yok ki kâfir olanlar, yeryüzündeki her şey ve bunun yanında da bir o kadarı kendilerinin olsa da kıyamet gününün azabından kurtulmak için onu fidye verseler onlardan asla kabul edilmez; onlar için acı bir azap vardır. 37-Ateşten çıkmak isterler, fakat onlar oradan çıkacak değillerdir. Onlar için devamlı bir azap vardır. 38-Hırsızlık eden erkek ve kadının, yaptıklarına karşılık bir ceza ve Allah’tan bir ibret olmak üzere ellerini kesin. Allah izzet ve hikmet sahibidir. 39-Kim haksız davranışından sonra tevbe eder ve durumunu düzeltirse şüphesiz Allah onun tevbesini kabul eder. Allah çok bağışlayıcı ve esirgeyicidir. 40-Bilmez misin ki, göklerde ve yerde ne varsa hepsinin mülkiyeti Allah’a aittir; dilediğine azap eder ve dilediğini bağışlar. Allah her şeye hakkıyla kadirdir. 41-Ey Rasul! Kalpleri iman etmediği halde ağızlarıyla “inandık” diyen kimselerden ve Yahudilerden küfür içinde koşanlar seni üzmesin. Onlar durmadan yalana kulak verirler, ve sana gelmeyen kimselere kulak verirler, kelimeleri yerlerinden kaydırıp değiştirirler. “Eğer size şu

312 • TEFSİRİ KEBİR / TE’VİLÂT

verilse hemen alın, o verilmezse sakının!” derler. Allah bir kimseyi şaşkınlığa düşürmek isterse, sen Allah’a karşı, onun lehine hiçbir şey yapamazsın. Onlar, Allah’ın kalplerini temizlemek istemediği kimselerdir. Onlar için dünyada rezillik vardır ve ahirette onlara mahsus büyük bir azap vardır. 42-Hep yalana kulak verir, durmadan haram yerler. Sana gelirlerse, ister aralarında hüküm ver, ister onlardan yüz çevir. Eğer onlardan yüz çevirirsen sana hiçbir zarar veremezler. Ve eğer hüküm verirsen, aralarında adaletle hükmet. Allah adil olanları sever. 43-İçinde Allah’ın hükmü bulunan Tevrat yanlarında olduğu halde nasıl seni hakem kılıyorlar da sonra, bunun arkasından yüz çevirip gidiyorlar? Onlar inanmış kimseler değildir. 44-Biz, içinde doğruya rehberlik ve nur olduğu halde Tevrat’ı indirdik. Kendilerini Allah’a vermiş Nebiyler, onunla Yahudilere hükmederlerdi. Allah’ın Kitabını korumaları kendilerinden istendiği için Rablerine teslim olmuş zahidler ve bilginler de. Şu halde insanlardan korkmayın, Benden korkun. Ayetlerimi az bir bedel karşılığında satmayın. Kim Allah’ın indirdiği ile hükmetmezse işte onlar kâfirlerin ta kendileridir. 45-Tevrat’ta onlara şöyle yazdık: Cana can, göze göz, buruna burun, kulağa kulak, dişe diş. Yaralar da kısastır. Kim bunu bağışlarsa kendisi için o kefaret olur. Kim Allah’ın indirdiği ile hükmetmezse işte onlar zalimlerdir. 46-Kendinden önce gelen Tevrat’ı doğrulayıcı olarak Nebiylerin izleri üzerine, Meryem oğlu İsa’yı arkalarında gönderdik. Ve ona, içinde doğruya rehberlik ve nur bulunmak, önündeki Tevrat’ı tasdik etmek, sakınanlara bir hidayet ve öğüt olmak üzere İncil’i verdik. 47-İncil’e inananlar, Allah’ın onda indirdiği ile hükmetsinler. Kim Allah’ın indirdiği ile hükmetmezse işte onlar fasıklardır. 48-Sana da, daha önceki Kitabı doğrulamak ve Onu korumak üzere Hakk olarak Kitabı gönderdik. Artık aralarında Allah’ın indirdiği ile hükmet; sana gelen gerçeği bırakıp da onların arzularına uyma. Her birinize bir şeriat ve yol verdik. Allah dileseydi sizleri bir tek ümmet yapardı; fakat size verdiğinde sizi denemek için. Öyleyse iyi işlerde birbirinizle yarışın. Hepinizin dönüşü Allah’adır. Artık size, üzerinde ayrılığa düştüğünüz şeyleri O haber verecektir.

MÂİDE SURESİ • 313

49-Aralarında Allah’ın indirdiği ile hükmet ve onların arzularına uyma. Allah’ın sana indirdiği hükümlerin bir kısmından seni saptırmamalarına dikkât et. Eğer yüz çevirirlerse bil ki Allah ancak, günahlarının bir kısmını onların başına bela etmek ister. İnsanların birçoğu da zaten yoldan çıkmışlardır. “ …Bütün insanları öldürmüş gibi olur…” Çünkü her şahıs, insan türünün tüm fertlerinin kapsadığı şeylerin tümünü kapsar ve tür de bireye dayanır. Aynı şekilde birey de harici varlık sahasında bütün sayesinde var olabilir. Bu bakımdan sayıya itibar edilmez. Çünkü tür, hakikâtte bireylerin sayılarının artmasıyla artmaz ve bireye münhasır kılınmakla da eksilmez. “Ey İman edenler! Allah’tan korkun…” tezkiye yoluyla Allah’tan sakının. “O’na yaklaşmaya yol arayın.” Bezenme yoluyla O’na vesileler arayın. “Ve yolunda cihad edin…” sıfatlarınızı silerek, zatta yok olarak mücahede edin, “ ki kurtuluşa eresiniz.” Sıfat ve zat kalıntılarının zuhur etmesinden kurtulasınız. “ …Yeryüzündeki her şey…” aşağı, süfli cihetteki her şey. Çünkü bunlar perdenin ve uzaklığın artmasının sebepleridir. Dolayısıyla o gün (kıyamet günü) ulvi cihete ait marifetler ve nurani hakikâtlerden başkası bir yarar sağlamaz. “Sana da…kitabı gönderdik.” Furkan ilmini ( Hakk ile batılı ayıran ilmi), yani kemalinin ayrıntılarının zuhurunu indirdik, “…hakk olarak…daha önceki kitabı doğrulamak…üzere” Yani Kur’an ilmini indirdik. Kur’an ilmi, senin istidadında sabit olan icmali ilimdir. Açığa çıkarmak suretiyle kendinden önceki kitabı korur. Ya da zaman olarak daha önce gelen Nebiylere indirilmiş ilimleri izhar eder, korur. Çünkü Musa, bahşedilmiş varlıkla fena bulup bekaya dönünce ona galip olan hal, nefis kuvveti ve egemenliğiydi. Bu yüzden, kardeşini öfkeyle yakaladı. Nitekim, yüce Allah şöyle buyurmuştur: “Kardeşinin başını tutup kendine doğru çekmeye başladı…” (Araf, 150) Yine Hz. Musa tecelli talebinde bulunurken “…Bana kendini göster; seni göreyim…” (Araf, 143) demiştir. Bu yüzden Tevrat’ın içerdiği hükümlerin çoğu, nefsin halleriyle, onun arındırılmasıyla ilgiliydi, daveti de zahire yönelikti. İsa’ya ise kalbin kuvveti ve nuru galipti. Bu yüzden, dünyadan soyutlandı ve bağlılarına da ruhbanlığı emretti. Adamlarından birine şöyle demiştir: “Biri sağ

314 • TEFSİRİ KEBİR / TE’VİLÂT

yanağına bir tokat vurursa sol yanağını da çevir.” Bu yüzden İncil’in içeriğinin büyük kısmı, sıfat tecellilerinden, ahlaktan, vaazlardan, kalbin hallerine, arınmasına, nurlanmasına yönelik ilimden oluşmaktadır. İncil’in daveti de batına yöneliktir. Hz. Muhammed’e (s.a.v) ise ruh’un egemenliği ve nur’u galipti. Bu yüzden güzel ahlakı üzerinde toplayan ve tamamlayandır. Hükümde adil ve orta yolun takipçisidir. Kur’an da önceki iki Kitabın içerdiği ilimleri, hükümleri ve marifetleri kapsar, onları doğrular ve korur. Buna ek olarak tevhid ve sevgide ziyadesini içerir. Daveti de tevhide yöneliktir. “Artık aralarında Allah’ın indirdiği ile hükmet…” sana açılan vahdetin gölgesi olan adaletle hükmet. “ …onların arzularına uyma.” Zahir ya da batın taraflarından birini galip ve baskın yapacak şekilde onların isteklerine uyma. “…sana gelen gerçeği bırakarak…” sana gelen tevhidi, sevgiyi ve adaleti bırakıp onların arzularının peşine takılma. Çünkü tevhid sevgiyi, sevgi de adaleti gerektirir ve tevhidin gölgesi ruh semasından kalbin üzerine sevgi ile nefis üzerine de adalet ile düşer. “Her birinize bir şeriat ve yol verdik.” Nefsin, kalbin ve ruhun varit olacağı yer gibi bir varit olunacak sistem ve bir yol verdik. Ahkam ve muamelat ilmi gibi. Ki bunlar kalbe taalluk ederler. Sıfat cennetlerine ulaştıran batın yolunun izlenmesini öngördük. Ruha taalluk eden tevhid ve müşahede ilmini verdik. Zat cennetine ulaştıran fena yolunun izlenmesini öngördük. “Allah dileseydi sizleri bir tek ümmet yapardı…” ilk fıtrat üzerinde birleşen, tek din etrafında bütünleşen bir ümmet yapardı. “…Fakat…” size verilenlerin, her birinizin kabulü oranında istidatlarınıza göre üzerinizde zahir olması, dolayısıyla kemallerin çeşitlenmesi için “iyi işlerde birbirinizle yarışın…” sizin için takdir edilen kemalinize ulaştıracak şeylerde yarışın. Ki bu işler sizi kemale yaklaştırıcı istidadınız kapasitesinde ve onun fiile dönüşmesi oranında belirginleşecektir. “Hepinizin dönüşü Allah’adır…” mertebelere göre varlık cemi aynında Allah’a döneceksiniz, zat cemi aynında değil. “…Size, üzerinde ayrılığa düştüğünüz şeyleri O haber verecektir.” Üzerinde ihtilaf ettiğiniz şeyleri, istidatlarınızın farklılığına göre üzerinizde sergileyecektir, üç cennetten birini istemek ve ona ulaşmak ya da istidadınızda olan kemalden sizi perdeleyen engeller nedeniyle

MÂİDE SURESİ • 315

bunlardan yoksun kalmak gibi. “…günahlarının bir kısmını…” Yahudilerin günahı, fiil perdeleridir. Hıristiyanların günahı ise sıfat perdeleridir. Dolayısıyla Yahudilerin fasıklığı, nefsin kendi fiillerini görmesiyle ilahi fiillerin tecellilerinin hükmünün dışına çıkmalarıdır. Hıristiyanların fasıklığı ise, nefsin sıfatlarını görmesi ve onlarla perdelenmesi neticesinde Hak sıfatlarının tecellilerinin hükmünün dışına çıkmalarıdır. Nitekim, Muhammedilerin fasıklığı da kendi zatlarına yönelmeleri ve zati birliğin hükmünün dışına çıkmalarıdır. 50-Yoksa onlar cahiliye idaresini mi arıyorlar? İyi anlayan bir topluma göre, hükümranlığı Allah’tan daha güzel kim vardır? 51-Ey iman edenler! Yahudileri ve Hıristiyanları dost edinmeyin. Zira onlar, birbirlerinin dostudurlar. İçinizden onları dost tutanlar, onlardandır. Şüphesiz Allah, zalimler topluluğuna yol göstermez. 52-Kalplerinde hastalık bulunanların: “Başımıza bir felaketin gelmesinden korkuyoruz” diyerek onların arasına koştuklarını görürsün. Umulur ki Allah bir fetih, yahut katından bir emir getirecek de onlar, içlerinde gizledikleri şeyden dolayı pişman olacaklardır. 53- “Bunlar mıdır sizinle beraber olduklarına bütün güçleriyle yemin edenler?” diyeceklerdir. Onların bütün yaptıkları boşa gitmiştir de kaybedenlerden olmuşlardır. 54-Ey iman edenler! Sizden kim dininden dönerse Allah, sevdiği ve kendisini seven müminlere karşı alçak gönüllü, kâfirlere karşı onurlu ve zorlu bir toplum getirecektir. Allah yolunda cihad ederler ve hiçbir kınayanın kınamasından korkmazlar. Bu, Allah’ın, dilediğine verdiği lütuftur. Allah’ın lûtfu ve ilmi geniştir. “Yoksa onlar cahiliye idaresini mi istiyorlar?” Yani cehaletleri yüzünden ancak nefis makamından cehaletle sadır olan bir hüküm istiyorlar, ilahi ilimden sadır olan bir hüküm istemiyorlar. “ …Kim dönerse…” Kim, Hak yoldan döner ve hangisi olursa olsun daha önce uzaklaştığı bir perdeye tekrar dönerse, o geri çevrilenlerdendir, sevgi ehlinden değildir. Onun dönmesiyle Hak dinde herhangi bir gedik açılmadığı gibi çürütülmüş, nakzedilmiş de olmaz. Çünkü yüce Allah, ilk inayet itibariyle sevdiği bir kavim getirecektir. Ki Allah’ın onları sevmesi herhangi bir nedene dayalı değil, onların zatlarına dayalıdır. Onlar da Allah’ı, latif olması, rahim olması veya nimet bahşeden olması gibi

316 • TEFSİRİ KEBİR / TE’VİLÂT

herhangi bir için değil, zatı için severler . Çünkü sıfat sevgisi, sıfatların tecellilerinin değişmesiyle değişir. Latifi seven kimsenin sevgisi, kahır sıfatının tecelli etmesiyle biter. Mun’im’i (nimet veren) seven kimsenin sevgisi, Allah’ın muntakim (intikam alan/cezalandıran) sıfatıyla tecelli etmesiyle birlikte silinir. Ama zat sevgisi bakidir, tecellilerin değişmesiyle değişmez. Zatı seven kimse, kahır sırasında kahharı sevdiği gibi lütuf sırasında latifi, intikam halinde muntakim’i ve nimet bahşedilişi esnasında mun’im’i sever. Rızanın olması veya olmaması arasında bir fark yoktur. Zatı sevenin sevgisi, hallerine göre değişmez. Zatı seven kimse nimet sırasında şükrettiği gibi bela sırasında da şükreder. Munimi seven kimse, bela sırasında şükretmez, sabreder. İşte böyle bir sevgi (zat sevgisi) , hiç kuşkusuz ilk (ezeli ) sevgiyi gerektirir. Bu da Allah’ın velilerine yönelik sevgisidir. Allah’ın velileri Allah’ı, O’nun kendilerini sevmesiyle severler. Aksi takdirde Allah’ı nasıl seveceklerdi. Özü toprak olan varlık nere, Rabler Rabbi ALLAH nere?! “ …Müminlere karşı alçak gönüllü…” Müminlere karşı yumuşak davranır, onlara acırlar. Onlara karşı tevazu içinde, şefkâtli davranırlar. Çünkü aralarında zati aynilik ve ezeli sevgi rabıtası vardır. Fıtri olarak birbirleriyle uyumludurlar. “ …Onurlu…” zikredilen bu hususlara zıt olan perdelenmişlere karşı şiddetli ve sert davranırlar. “Allah yolunda cihad ederler…” kendi sıfatlarını silmek ve müşahedelerine perde olan zatlarını yok etmek suretiyle Allah yolunda cehd ederler. “Hiçbir kınayanın kınamasından korkmazlar…” Onları ibahecilikle, zındıklıkla ve kâfirlikle suçlayanların, dünya ve lezzetlerini, hatta ahiret ve nimetlerini terk edip uzlete çekilmelerini eleştirenlerin bu tavırlarına aldırış etmezler. Nitekim, Emirülmüminin Ali (a.s) şöyle buyurmuştur: “Allah’a nimet arzusu ya da azap korkusuna dayalı olarak kulluk etmeyin.” Onlar, kendileri hakkında şöyle denen yiğitlerdir: Yiğit insan, kendi nefsinde doğruluk görünce artık uzletinden dolayı kendisine yöneltilen kınamaları önemsemez. 55-Sizin dostunuz ancak Allah’tır, Resulüdür, iman edenlerdir; onlar ki Allah’ın emirlerine boyun eğerek namazı kılar, zekatı verirler. 56-Kim Allah’ı, Resulünü ve iman edenleri dost edinirse bilsin ki üstün gelecek olanlar şüphesiz, Allah’ın tarafını tutanlardır.

MÂİDE SURESİ • 317

57-Ey iman edenler! Sizden önce kendilerine kitab verilenlerden dininizi alay ve oyun konusu edinenleri ve kâfirleri dost edinmeyin. Allah’tan korkun; eğer müminler iseniz. 58-Salâta çağırdığınız zaman onu alay ve eğlence konusu yaparlar. Bu davranış, onların düşünmeyen bir toplum olmalarındandır. 59-Şöyle de: Ey Kitab ehli! Yalnızca Allah’a, bize indirilene ve daha önce indirilene inandığımız için mi bizden hoşlanmıyorsunuz? Oysa çoğunuz yoldan çıkmış kimselersiniz. 60-De ki: Allah katında yeri bundan daha kötü olanı size haber vereyim mi? Allah’ın lanetlediği ve gazap ettiği, aralarından maymunlar, domuzlar ve tağuta tapanlar çıkardığı kimseler… işte bunlar, yeri daha kötü olan ve doğru yolda daha ziyade sapmış bulunanlardır. 61-Yanınıza inkârla girip yine inkârla çıktıkları halde size geldiklerinde “inandık” derler. Allah gizlediklerini daha iyi bilmektedir. 62-Onlardan birçoğunun günah, düşmanlık ve haram yemede yarıştıklarını görürsün. Yaptıkları ne kadar kötüdür! 63-Din adamları ve alimler onları, günah olan sözleri söylemekten ve haram yemekten menetselerdi ya! İşledikleri ne kötüdür! 64-Yahudiler, Allah’ın eli bağlıdır, dediler. Hay dedikleri yüzünden elleri bağlanası ve lanet olasılar! Bilakis, Allah’ın elleri açıktır, dilediği gibi verir. And olsun ki sana Rabbinden indirilenler, onlardan çoğunun azgınlığını ve küfrünü arttırır. Aralarına, kıyamete kadar düşmanlık ve kin soktuk. Ne zaman savaş için bir ateş yakmışlarsa Allah onu söndürmüştür. Onlar yeryüzünde bozgunculuğa koşarlar; Allah ise bozguncuları sevmez. “Sizin dostunuz, ancak Allah’tır, Resulüdür…” iman edenlerdir; onlar değildirler, çünkü sizinle onlar arasında gerçek bir uyuşmazlık vardır. Yani Allah, Resulü ve müminler sizi dost edinir. Diğer bir ifadeyle Allah’ı ve resul ve müminlerden oluşan dostlarını, perdelenmişler dost edinmezler, çünkü aralarında gerçek bir tezat vardır. Allah’ı, Resulünü ve iman edenleri ancak siz dost edinirsiniz. Burada önce cem bağlamında Allah’a yönelik mutlak velayetleri zikredilmiştir.

318 • TEFSİRİ KEBİR / TE’VİLÂT

Sonra, zahir açısından tafsil bağlamındaki velayet zikredilmiş, “Resulüdür, iman edenlerdir…” buyrulmuştur. Tıpkı “Allah…kendisinden başka ilah olmadığına şahitlik eder…” (Al-i İmran, 18) ayetinde olduğu gibi. “…İman edenler…” şühud namazını kılarlar, zati huzura dururlar. “…Verirler…” varlık kalıntılarının zekâtını verirler. “…Boyun eğerler…” Kemallerini ve sıfatlarını Allah’a nispet etmek suretiyle varlık kalıntılarında Allah ile boyun eğerler. Tıpkı, hakkında bu ayetler nazil olan Emirülmüminin Ali (a.s) gibi. Ki o (a.s): “halkın fena bulmasında Onlar, azgınlık sonra Allah’tan başka ilah yoktur.” buyurmuştur. makamında dikilmezler ve onu nefislerine nispet ederler. “Kim Allah’ı, Resulünü ve iman edenleri dost edinirse…” o, Allah ehlidir. Allah ehli olanlar, “üstün gelecek olanlar …şüphesiz… onlardır.” Allah ile üstün gelirler. “Onlardan birçoğunun….yarıştıklarını görürsün…” onlar, büyük bir hızla rezilliklere yönelirler. Çünkü alçaklığı alışkanlık haline getirmişler, rezillikte itiyat edinmişler. Rezillik, onların nefislerinin bir melekesi haline gelmiştir. Günah, konuşma gücünün rezilliğidir, çünkü yalandır. “Düşmanlık…” da şehvet gücünün rezilliğidir. 65-Eğer Ehl-i Kitab iman edip sakınsalardı, herhalde kötülüklerini örter ve onları nimeti bol Naim cennetlerine sokardık. 66-Eğer onlar Tevrat’ı ve İncil’i ve Rablerinden onlara indirileni doğru dürüst uygulasalardı, şüphesiz hem üstlerinden, hem de ayaklarının altından yerlerdi. Onlardan aşırılığa kaçmayan bir zümre vardır; fakat çoğunun yaptıkları ne kötüdür! 67-Ey Resul! Rabbinden sana indirileni tebliğ et. Eğer bunu yapmazsan O’nun risaletini yapmamış olursun. Allah seni insanlardan koruyacaktır. Doğrusu Allah, kâfirler topluluğuna rehberlik etmez. 68- “Ey Kitab ehli! Siz, Tevrat’ı, İncil’i ve Rabbinizden size indirileni hakkıyla uygulamadıkça, bir şey üzerinde değilsinizdir” de. Rabbinden sana indirilen, onlardan çoğunun küfür ve azgınlığını elbette arttıracaktır. Kâfirler topluluğuna üzülme. 69-İman edenler ile Yahudiler, sabiler ve Hıristiyanlardan Allah’a ve ahiret gününe inanıp iyi amel işleyenler üzerine asla korku yoktur; onlar üzülecek de değillerdir.

MÂİDE SURESİ • 319

70-And olsun ki İsrailoğullarının sağlam sözünü aldık ve onlara Resuller gönderdik. Ne zaman bir Resul onlara nefislerinin arzu etmediğini getirdi ise Resullerin bir kısmını yalanladılar, bir kısmını da öldürdüler 71-Bir bela olmayacak zannettiler de kör ve sağır kesildiler. Sonra Allah, tevbelerini kabul etti. Sonra içlerinden çoğu yine kör ve sağır oldu. Allah, onların yaptıklarını görmektedir. “Eğer Ehl-i Kitab iman etseydi…” hakiki tevhide imanla inansaydı. “sakınsalardı…” fiillerinin, sıfatlarının ve zatlarının şirkinden sakınsalardı, “herhalde kötülüklerini örterdik…” varlık kalıntılarını örterdik. “ve onları… sokardık…” üç cennete… “Eğer onlar Tevrat’ı… doğru dürüst uygulasalardı.” Zahir ilimlerini tahakkuk ettirmek, fiil tecellilerinin haklarına riayet etmek, muamelelerde onun hükümlerini yerine getirmek suretiyle uygulasalardı, “… İncil’i…” batın kavramını tahakkuk etmek, sıfat tecellilerinin haklarına riayet etmek, hükümlerini muhafaza etmek ve isimler âlemi olan rububiyet âleminden kaynaklanan yaratılış ve ahiret ilmi ile mülk ve melekut tevhidi olarak kendilerine indirilene uymak suretiyle İncil’i uygulasalardı, “şüphesiz… üstlerinden…yerlerdi.” ruhani ulvi âlemden ilahi ilimlerden, yakini, akli hakikâtlerden, hak irfanından rızıklanır ve bunlarla Allah marifetine, melekut ve ceberut marifetine ulaşırlardı. “Hem de ayaklarının altından…” cismani süfli âlemden kaynaklanan tabii ilimlerden, maddi idraklerden rızıklanır ve bunlarla mülk âlemi marifetine ulaşırlardı. Böylece Allah’ı hem zahir ismiyle hem de batın ismiyle bilirlerdi. Daha doğrusu, bütün isim ve sıfatlarıyla bilirlerdi. Ve de zikredilen iki tevhid makamına da ulaşırlardı. “Onlardan aşırılığa kaçmayan bir zümre vardır…” adil bir topluluk vardır içlerinde. Bunlar isimler ve sıfatlar tevhidine ulaşmışlardır. “Fakat çoğu…” bırakın sıfat tevhidini, henüz fiil tevhidine dahi ulaşamamıştır. Bu yüzden amelleri kötüdür. Çünkü bu ameller nefislerinin sıfatlarından kaynaklanır. Bu ise en kalın perdelerden biridir. “…Onlara Resuller gönderdik…” mertebelerine göre Resuller gönderdik. Onlar her açıdan perdelenmiş oldukları için, fiiller perdesini kaldırmak ve mülk tevhidine davet etmek üzere Musa’yı gönderdik. Ama nefisleri bundan hoşlanmadı. Çünkü Musa’nın daveti nefislerinin hevasına uymuyordu.

320 • TEFSİRİ KEBİR / TE’VİLÂT

Nefisleri yapıp ettiklerinden memnundu. Onlarla cem olmuştu. Lezzet ve şehvetiyle bütünleşmişti. Bu yüzden, Musa’yı yalanladılar ve nefis buzağısına taptılar, cumartesi yasağını çiğnediler, daha bir sürü kötülük ettiler. Derken, içlerinden bazısı Musa’ya iman etti ve fiil perdesinden kurtuldu ve bunu mutlak kemal zannetti. Bunun üzerine, sıfat perdelerini kaldırmak ve batın tevhidine, yani melekut tevhidine davet etmek üzere İsa’yı gönderdik. Ama nefisleri bundan hoşlanmadı. Çünkü onun daveti, kemal bağlamında nefislerin hevasına aykırıydı. Bunun üzerine onu yalanladılar ve bir sürü kötülük ettiler. Derken, bazıları ona iman etti de sıfat perdesinden kurtuldu ve nefsi için mutlak kemal olarak algıladığı bu hali üzere kaldı. Bunun üzerine sıfat perdelerini açmak ve zati tevhide davet etmek üzere Hz. Muhammed’i (s.a.v) gönderdik. Ama nefisleri bundan hoşlanmadı ve onu yalanladılar. “Bir bela olmayacak zannettiler…” fiil tevhidinin ve İsevi davetin zuhuruyla birlikte şirk fitnesinin olmayacağını sandılar. Böylece “kör…kesildiler…” sıfatları görme tecellilerine karşı kör kesildiler. “Ve sağır kesildiler…” Bunların ilimlerini duymayan sağırlar oldular. “Sonra Allah tevbelerini kabul etti.” kalplerinin kulaklarını ve gözlerini açtı. Bunun üzerine tevbe ettiler. O da tevbelerini kabul etti. “Sonra… kör ve sağır oldu…” Muhammedi davet esnasında baki vechin müşahede edilmesi ve mutlak cem tevhidine dair ilmin duyulması karşısında kör ve sağır oldular. “Allah …görmektedir…” her üç makamda da yapıp ettiklerini, davetleri reddedişlerini ve Nebileri inkâr etmelerini görmektedir ve durumlarına göre onları cezalandıracaktır. 72-And olsun ki “Allah, kesinlikle Meryem oğlu Mesih’tir” diyenler kâfir olmuşlardır. Halbuki Mesih “Ey İsrailoğulları! Rabbim ve Rabbiniz olan Allah’a kulluk ediniz. Biliniz ki kim Allah’a ortak koşarsa muhakkak Allah ona cenneti haram kılar; artık onun yeri ateştir ve zalimler için yardımcılar yoktur” demişti. “Rabbim ve Rabbiniz olan Allah’a kulluk ediniz…” kulluğunuzu mutlak varlık olana tüm sıfat ve isimlerle mesvuf zata özgü kılın. Bu bağlamda herhangi bir isim ve sıfatı belirginleştirmeyin. Çünkü rablık nispeti tümüne eşit düzeydedir. Uluhiyeti bir suretle sınırlandıran, onu belli bir isme, belli bir kelimeye ve belli bir sıfata özgü kılan kimse, başkasını zorunlu olarak ispat etmiş, onun dışında isimler, suretler ve

MÂİDE SURESİ • 321

sıfatlar kabul etmiş olur. Başkasını ispat eden, O’na ortak koşmuş olur. O’na ortak koşana da “Allah…haram kılar…” zatını, sıfatlarını ve fiillerini müşahede etme cennetini haram kılar. Yani mutlak ve şamil cenneti. Diğer bir ifadeyle onu mutlak olarak perdeler. “Onun yeri…” yoksunluk ateşidir. Çünkü şirk işlemekle zulme sapmıştır. “Zalimler için yardımcı yoktur…” onlara yardım edecek ve azaptan kurtaracak kimse yoktur. 73-And olsun o kimseler kâfir oldu… muhakkak “Allah üçün üçüncüsüdür” diyenler de. Halbuki Bir Tek ilahdan başka ilah yoktur. Eğer diyegeldiklerinden vazgeçmezlerse, içlerinden kâfir olanlara acı bir azap isabet edecektir. 74-Hâlâ Allah’a tevbe edip O’ndan bağışlanmayı dilemeyecekler mi? Allah çok yarlıgayıcı, çok esirgeyicidir. 75-Meryem oğlu Mesih ancak bir Resuldür. Ondan önce de Resuller gelip geçmiştir. Anası da çok doğru bir kadındır. Her ikisi de yemek yerlerdi. Bak, onlara ayetleri nasıl açıklıyoruz, sonra bak nasıl yüz çeviriyorlar. 76-De ki: Allah’ı bırakıp da sizin için fayda ve zarara gücü yetmeyen şeylere mi tapıyorsunuz? Hakkıyla işiten ve bilen yalnız Allah’tır. 77-De ki: Ey Kitab ehli! Dininizde haksız yere haddi aşmayın. Daha önceden sapan, birçoklarını saptıran ve yolun doğrusundan uzaklaşan bir topluma uymayın. 78-İsrailoğullarından kâfir olanlar, Davud ve Meryem oğlu İsa diliyle lanetlenmişlerdir. Bunun sebebi, söz dinlememeleri ve sınırı aşmalarıdır. 79Onlar, işledikleri kötülükten, birbirini çalışmazlardı. And olsun yaptıkları ne kötüdür! vazgeçirmeye

80-Onlardan çoğunun, inkâr edenlerle dostluk ettiklerini görürsün. Nefislerinin onlar için önceden hazırladığı şey ne kötüdür; Allah onlara gazap etmiştir ve onlar azap içinde devamlı kalıcıdırlar! 81-Eğer onlar Allah’a, Nebiyye ve O’na indirilene iman etmiş olsalardı onları dost edinmezlerdi; fakat onların çoğu yoldan çıkmışlardır.

322 • TEFSİRİ KEBİR / TE’VİLÂT

“And olsun…kâfir olmuşlardır…” perdelenmişlerdir “Allah, üçün üçüncüsüdür, diyenler…” üç şeyden oluşan toplamın biridir: Mülk âleminin ahiri olan fiil… melekut âleminin batını olan sıfat. Sıfatın kaim olduğu ve fiilin kaynaklandığı zat…Çünkü Allah, vehmettikleri o biri değildir. Bilakis, fiil ve sıfat, hakikâtte zatın aynısıdır. Aradaki fark izafidir. Allah, mutlak birden başkası değildir. Aksi takdirde, her bir ismi itibariyle ayrı bir ilah olacaktı. Böylece, birden çok ilah söz konusu olacaktı. Allah, zalimlerin dediklerinden münezzehtir, yücedir, uludur. “Eğer diyegeldiklerinden vazgeçmezlerse…” sıfat ve fiili zatın gayrısı olarak kabul etmekten vazgeçmezlerse “…isabet edecektir…” perdelenmişlere “acı bir azap…” çünkü istidatları olduğu halde irfanda kusur işlemişlerdir. “Hâlâ Allah’a tevbe etmeyecekler midir?” mutlak cemin aynı olan Allah’ta sayısal çokluk ispat etmekten dönmeyecekler mi, kendi varlıklarını ve kendilerinden başkalarının varlıklarını görme günahından bağışlanma dilemeyecekler midir? “Allah çok yarlıgayıcıdır…” zatıyla örter. “çok esirgeyicidir.” irfan ve tevhid kemalini gerçekleştirmek suretiyle onlara merhamet eder. “Sizin için fayda ve zarara gücü yetmeyen şeyler…” Bunların fiilleri yoktur ki zarar veya fayda dokundurabilsin. Daha doğrusu, fiillerinin olması şöyle dursun, varlıkları bile yoktur. Kastedilen “ İsa” olduğu halde, akıl sahibi varlıklar için kullanılan “ men” edatı yerine cansız varlıklar için kullanılan “ma” edatı kullanılarak “ma la yemliku” (güç yetiremeyen şey..) denilmiştir. Bununla, İsa’nın taayyun edişi itibariyle değer gördüğüne dikkât çekmek amaçlanmıştır. Yoksa, hakiki anlamda bir varlığı yoktur. “…Sapan…” sıfat nurlarından perdelenerek sapan “birçoklarını saptıran ve uzaklaşan” şu anda “ yolun doğrusundan…” Allah’a doğru istikamet üzere olmak anlamına gelen zati vahdet yolundan uzaklaşan topluluğa uymayın. 82-İnsanlar içerisinde iman edenlere düşmanlık bakımından en şiddetli olarak Yahudiler ile şirk koşanları bulacaksın. Onlar içinde iman edenlere sevgi bakımından en yakın olarak da “Biz Hıristiyanlarız” diyenleri bulacaksın. Çünkü, onların içinde keşişler ve rahipler vardır ve onlar büyüklük taslamazlar.

MÂİDE SURESİ • 323

83-Resule indirileni duydukları zaman, tanış çıktıkları gerçekten dolayı gözlerinden yaşlar boşandığını görürsün. Derler ki: “Rabbimiz! İman ettik, bizi şahit olanlarla beraber yaz.” 84-Rabbimizin bizi iyiler arasına katmasını umup dururken niçin Allah’a ve bize gelen gerçeğe iman etmeyelim? 85-Söyledikleri sözden dolayı Allah onlara, içinde devamlı kalmak üzere, zemininde ırmaklar akan cennetleri mükâfat olarak verdi. İyi hareket edenlerin mükâfatı işte budur. 86-İnkâr eden ve ayetlerimizi yalanlayanlara gelince işte onlar cehennemliklerdir. “ …Bulacaksın…” dostluk ve düşmanlık uyum ve aykırılık esasında belirginleşen olgulardır. Birini dost edinen kimsenin bu durumu, ikisinin arasındaki hemcinsliğe delalet eder. Birine düşman olanın bu durumu da ikisi arasındaki uyumsuzluğa ve zıtlığa delalet eder. Yahudiler, zattan ve sıfatlardan perdelendikleri ve sadece fiil tevhidine sahip oldukları için, mutlak müşrik olarak perdelenmiş gruplarla münasebetleri, mutlak muvahhit müminlerle olan münasebetlerinden daha güçlüdür. Hıristiyanlar, sıfat perdesinden kurtuldukları ve önlerinde sadece zat perdesi olduğu için müminlerle olan münasebetleri daha güçlüdür. Bu yüzden başkalarındansa müminleri sevmeleri daha yakın bir ihtimaldir. Müşriklerin ve Yahudilerin müminlere karşı besledikleri düşmanlık ise daha şiddetlidir, çünkü perdeleri güçlüdür. Ayette Hıristiyanların müminleri sevmeye yakın oluşlarının bilgileriyle, ibadet etmeleriyle ve büyüklenmemeleriyle gerekçelendirildiğini görmüyor musunuz? Çünkü ibadet insanı fiil cennetine, ilim de sıfat cennetine ulaştırır. Bunlarla nefislerinin cennetinden arınırlar ve kalp makamına ulaşırlar. Kalp makamı ise mükaşefe mahalli ve ilahi ilmi kabul yeridir. Büyüklenmemeleri de, onların nefislerini ilim ve ibadet sıfatına sahip görmediklerine, ilimlerini ve amellerini nefislerine nispet etmediklerine delalet eder. Bilakis, bunları Allah’a nispet ederler. Büyüklenip kendini beğenmişlik sergilemezler.

324 • TEFSİRİ KEBİR / TE’VİLÂT

“…Gözlerinden yaşlar boşandığını görürsün…” öğrendikleri zat tevhidine karşı besledikleri özlem ve iştiyaktan dolayı gözyaşı dökerler. Çünkü, riyazet ve zevk ehlidirler. Vahyi duydukları anda nefisleri heyecanlanır, hemen vahdeti hatırlarlar. “Tanış çıktıkları gerçekten dolayı…” Hakk’ı sıfatlarıyla tanıdıkları için. Ya da Hak’tan kelamını duydukları için iştiyaktan ağlarlar. Tıpkı şairin dediği gibi: Uzaklaşsalar, ağlarlar; onları özledikleri için Ayrılık korkusu yaklaşsa yine ağlarlar. “…İman ettik…” zati tevhide ayni imanla inandık. Bizi “şahit olanlarla beraber yaz.” Huzurda olanlardan eyle. Makamları zati müşahede ve hakiki yakin olup ilmi ve yakini imanla inanmışlardan kıl. Bizi bizzat görenlerden eyle. “…Niçin …iman etmeyelim…” niçin zatına ve bize gelen kelamına hakiki anlamda iman etmeyelim? Veya cem makamında Allah’a niçin iman etmeyelim? “bize gelen gerçeğe..” tafsil makamında iman etmeyelim? “İyiler arasına katması…” beka ile istikamet bulanlara katmasını niçin ummayalım? “Zemininde ırmakla akan cennetler…” üç tecelli ve bunlara dair ilimlerden oluşan ımaklar. “İyi hareket edenlerin mükâfatı işte budur.” Allah’ta istikamet bularak kesret içinde vahdeti bulan müşahede erbabının ödülü budur. “…edenlere…gelince…” zattan perdelenen “ …ve yalanlayan…” sıfat ayetlerini yalanlayanlara gelince “işte onlar…” nefis sıfatları cehenneminde külli mahrumiyet ehlidirler. 87-Ey iman edenler! Allah’ın size helal kıldığı iyi ve temiz olarak verdiği şeyleri haram kılmayın ve sınırı aşmayın. Allah sınırı aşanları sevmez. 88-Allah’ın size helal ve temiz olarak verdiği rızıklardan yiyin ve kendisine iman etmiş olduğunuz Allah’tan korkun. 89-Allah, kasıtsız olarak ağzınızdan çıkıveren yeminlerinizden dolayı sizi sorumlu tutmaz, fakat bilerek yaptığınız yeminlerden dolayı sizi sorumlu tutar. Bunun da kefareti, ailenize yedirdiğiniz yemeğin orta hallisinden on fakire yedirmek, yahut onları giydirmek, yahut da bir köle azat etmektir. Bunları bulamayan üç gün oruç tutmalıdır. Yemin ettiğiniz takdirde yeminlerinizin kefareti işte budur. Yeminlerinizi koruyun. Allah size ayetlerini açıklıyor; umulur ki şükredersiniz!

MÂİDE SURESİ • 325

90-Ey iman edenler! Şarap, kumar, dikili taşlar, fal ve şans okları birer şeytan işi pisliktir; bunlardan uzak durun ki kurtuluşa eresiniz. 91-Şeytan, içki ve kumar yoluyla ancak aranıza düşmanlık ve kin sokmak; sizi, Allah’ı anmaktan ve salâttan alıkoymak ister. Artık vazgeçtiniz değil mi? 92-Allah’a itaat edin, Resule de itaat edin ve sakının. Eğer yüz çevirirseniz bilin ki Resulümüzün vazifesi apaçık duyurmak ve bildirmektir. 93-İman eden ve iyi işler yapanlara, hakkıyla sakınıp iman ettikleri ve iyi işler yaptıkları, sonra yine hakkıyla sakınıp iman ettikleri, sonra da hakkıyla sakınıp yaptıklarını, ellerinden geldiğince güzel yaptıkları takdirde, tattıklarından dolayı günah yoktur. Allah iyi ve güzel yapanları sever. “Ey iman edenler!…” ilmi imanla inananlar! “Allah’ın size helal kıldığı iyi ve temiz şeyleri haram kılmayın…” hallerin mükaşefesi ve sıfat tecellileri olarak size verdiği rızıkları sülukta kusur işleyerek kendinize haram kılmayın. “ve sınırı aşmayın…” nefsin azması ve sıfatlarıyla zuhur etmesi şeklinde aşırı gitmeyin. Yüce Allah’ın tecellilerin ilimleri ve hal ve makamların bağışları olarak sizi rızıklandırdığı şeyleri kalpleriniz için iyi ve temiz rızıklar kılın. Bu kemalatın gerçekleşmesi hususunda Allah’ı kendiniz için koruyucu sığınak eyleyin; bunları O’ndan ve O’nun için olan şeyler olarak görün, kendinizden ve kendiniz için olan şeyler olarak değil. Aksi takdirde azarsınız. “İman etmiş olduğunuz…” muvahhit olarak inandığınız “Allah’a itaat edin…” O’nda fena bularak sizde gerçekleştirdiği şeylere bir ölü uysallığıyla uyun. “Resule de itaat edin…” fenadan sonra beka bularak, onda istikamet üzere olun, tafsili gözetin ve O’nun hayatıyla hayat bulun. “ …Sakının…” istikamet halinde varlık kalıntılarının zuhurundan sakının. “Eğer yüz çevirirseniz bilin ki…” kusur sizden kaynaklanmaktadır. Resule düşen sadece tebliğ etmektir, mecbur etmek değildir. “İman edenlere…günah yoktur.” Gaybi imanla fiil tevhidine inananlara, “iyi işler yapanlara…” imanlarının gereği olarak kendilerini fiil perdesinden çıkarıp Hakk’ın fiillerini görmeye elverişli hale getiren ameller işleyenlere, fiillerinin kalıntılarından sakındıkları ve fiillerin kendilerinden sadır olmaması için

326 • TEFSİRİ KEBİR / TE’VİLÂT

Allah’ı bir koruyucu sığınak edindikleri sürece, türlü hazlardan yararlanmalarında bir sıkıntı ve darlık yoktur. “…İman ettikleri…” sıfat tevhidine inandıkları “güzel…yaptıkları.” kendilerini sıfat perdelerinden çıkaracak, ilahi tecellilerde silinip onları müşahedeye elverişli hale getirecek ameller işledikleri, “sonra…sakındıkları…” sıfatlarının kalıntılarından sakındıkları ve Allah’ı, sıfatlarının üzerlerinde sadır olması hususunda koruyucu kıldıkları “iman ettikleri…” zat tevhidine inandıkları, “…sonra sakındıkları…” zatlarının kalıntılarından sakındıkları ve sırf fena ile varlıklarından ve zatın aynında tükenişle Allah’ı koruyucu kıldıkları, “…güzel yaptıkları…” tafsili cem aynında müşahede ettikleri, fenadan sonra bekada istikamet buldukları sürece… “Allah iyi ve güzel yapanları sever…” vahdeti kesret aynında müşahede edenleri, tafsil haklarını cem aynında hakiki varlıkla gözetenleri sever. 94-Ey iman edenler! Allah sizi ellerinizin ve mızraklarınızın erişeceği bir avlanma ile dener ki gizlide kendisinden kimin korktuğu ortaya çıksın. Kim bundan sonra sınırı aşarsa onun için acı bir azap vardır. “Ey iman edenler!” gaybe inananlar! “Allah sizi…dener…” sülukunuz halinde, vuslat Kâbesini ziyaret için ihrama girmeniz durumunda bazı hazlarla sizi dener, böylece sizin için kolaylaştırır ve ulaşmanızı sağlayan gücü hazırlar ki “ …bilsin…” olaya terettüp eden ve karşılığın belirginleşmesine dayanak oluşturan tafsili bilgiyle bilsin “kimin korktuğunu…” gizlide kendisinden korktuğunu. Çünkü korku, ancak gizlide inananlar için söz konusudur. Bunun nedeni, fiiller babına giren hitapla alakalı olmasıdır. Huzur halinde ise, rububiyetin ve azametin tecellisiyle haşyet, zatın tecellisiyle de heybet gerçekleşir. Korku (havf) nefsin sıfatı, haşyet kalbin sıfatı, heybet ise ruhun sıfatıdır. “Kim bundan sonra sınırı aşarsa…” sınama amaçlı beladan sonra hazları irtikap ederse “onun için… azap vardır.” Fiiliyle şevkten perdelendiği için elem verici bir azaba uğrayacaktır.

MÂİDE SURESİ • 327

95-Ey iman edenler! İhramlı iken avı öldürmeyin. İçinizden kim onu kasten öldürürse öldürdüğü hayvanın dengi ona ceza vardır. Kâbe’ye varacak bir kurban olmak üzere içinizden adalet sahibi iki kişi hükmeder. Yahut, fakirleri doyurmaktan ibaret bir kefarettir. Ta ki işinin cezasını tatmış olsun. Allah geçmişi affetmiştir. Kim bu suçu tekrar işlerse Allah da ondan karşılığını alır. Allah daima galiptir, öç alandır. 96-Hem size hem de yolculara faydalı olmak üzere deniz avı yapmak ve onu yemek size helal kılındı. İhramlı olduğunuz müddetçe kara avı size haram kılındı. Huzuruna toplanacağınız Allah’tan korkun. “ … Avı öldürmeyin…” Hakiki ihram halinde nefsani hazlar irtikap etmeyin. Kim bilerek ve niyet ederek, nefsin kuvvetine meyledip kapılmak suretiyle-tesadüfen veya bir misafirin ya da arkadaşın hatırını gözetmek olmaksızın-irtikap ederse… “cezadır…” Hikmet uyarınca, nefsani hazzı irtikap etmekte aracı olarak kullandığı hayvani nefsin kuvvetini bu hazza denk olacak bir şeyle ezmesi gerekir. “Adalet sahibi iki kişi hükmeder…” Nazari ve ameli akıl hükmeder. “İçinizden…” nefsinizden veya yaşlılarınızdan veya öne geçmiş, ileri gelen, keyfiyetini ve kemiyetini bilen arkadaşlarınızdan… “Kâbe’ye varacak bir kurban…” hakikâte varacak bir kurban… Yani bu hayvani kuvvet Allah içinde yok edilmek üzere kurban edilir, eğer sahibi güçlü, dolu ve muktedir ise. “Yahut …kefarettir…” veya bir sadaka ile veya oruç ile örtülür ve bu meyil izale edilir. Böylece, nefsinin bu heyetini örter. Yahut bu kuvvetin hakkını verir ve sadece bununla yetinir, haz almaz. Çünkü bu kuvvet miskin konumdadır. Ya da bu kuvvet söz konusu haz oranında fiillerinden alıkonur ki bu meyil ondan zail olsun. “Ta ki işinin cezasını tatmış olsun…” Kim bundan vazgeçerse Allah, perdelemek ve yoksun bırakmak suretiyle ondan intikam alır. “Allah daima galiptir…” nefsin sıfatlarından oluşan bulanıklık var olduğu sürece izzet cennetlerine ulaşmak mümkün değildir. “Öç alandır…” karanlık heyetle, sıfatın zuhur etmesiyle ve varlık kalıntılarının mevcudiyetiyle perdeler. Nitekim, yüce Allah Resulu Hz. Muhammed’e (s.a.v) şöyle hitap etmiştir: “Doğruları, Benim Gayyur olduğumu belirterek uyar.” “ …Av yapmak…size helal kılındı.” ilahi huzur ihramında olduğunuz sırada ruhani âlem denizinden marifetleri, makulatı ve ilmi hazları avlamanız size helal kılındı. “ onu yemek de…” yararlı ilimden oluşan

328 • TEFSİRİ KEBİR / TE’VİLÂT

yiyeceği de size helal kılındı. Muamelelerde ve ahlakta öğrenilmesi ve yararlanılması zorunlu olan; Bir Hakdır. “size…” ey Hak yolunun salikleri!” ve yolculara…” baki nimetler kazanmak üzere ahiret yolculuğuna çıkanlar için faydalıdır. “…Avı size haram kılındı…” cismani âlem karasının avı size haram kılındı. Cismani âlem karasından maddi şeyler ve nefsani hazlar size haram kılındı. Seyrinizde Allah’ı kendiniz için koruyucu bir sığınak kılın ki O’na varabilesiniz. Men edilmiş kötülüklerin ondan sadır olmaması için de Allah’ı nefislerinizin koruyucusu eyleyin. Kesin olarak bilin ki “huzuruna toplanacaksınız…” zatta fena bularak O’nun huzurunda toplanacaksınız. O halde sülukta cehd edin ve engellerin yanında perdelerin arkasında durmayın. 97-Allah, Kâbe’yi, o saygıya layık evi, haram ayı, hac kurbanını ve gerdanlıkları insanların belini doğrultmaya sebep kıldı. Bu da Allah’ın, göklerde ve yerde ne varsa hepsini bildiğini ve Allah’ın her şeyi bilici olduğunu bilmeniz içindir. 98-Biliniz ki Allah’ın cezalandırması çetindir ve yine Allah’ın bağışlaması ve esirgemesi sınırsızdır. 99-Resule düşen, ancak duyurmadır. Allah açıkladığınızı da gizlediğinizi de bilir. “Allah…kıldı…” cem huzuru Kâbe’sini “o…beyti…” başkasının içine girmesi yasaklanmış, saygın dokunulmaz evi… Nitekim, bazıları şöyle demişlerdir: Cenabı Hak herkesin varacağı bir su kaynağı olmaktan yücedir… “…İnsanların belini doğrultmaya sebep kıldı…” hakiki ölümlerinden kalkışlarının sebebi kılmıştır. Onunla yeniden neşv u nema bulurlar. Onun hayatı, kudreti ve sair sıfatlarıyla yeniden hayat bulurlar. “Haram ayı…” yani vuslat zamanını.. ki gerçek hac zamanıdır. Bu zamanda nefsin sıfatlarının zuhur etmesi haramdır. “Hac kurbanını…” bu Kâbe’de yok olmaya kapılmış nefsi, “ gerdanlıkları…” özellikle güçlü, şerefli, itaatkâr ve boyun eğen nefsi… çünkü bu nefisle kendini kurban olarak adamak daha faziletlidir. Beka esnasında, ikinci varlıkla kıyam etme vaktinde ve gerçek hayatla dirilme anında bu nefsin şanı daha yücedir. “Bu…” yani bu huzuru sizin için kıyam, belinizi doğrultmanızın sebebi kılmıştır. “bilmeniz içindir…” O’nunla kaim oluşunuz esnasında

MÂİDE SURESİ • 329

O’nun ilmiyle bilmeniz içindir, ki “ Allah… bilir…” gayb ve şehadet âlemindeki eşyanın hakikâtini bilir ve O’nun ilmi her şeyi kuşatmıştır… Çünkü, sizin ilminizin O’nun ilmini kuşatması mümkün değildir. “Biliniz ki Allah’ın cezalandırması çetindir…” vuslat halinde sıfatıyla veya varlık kalıntısıyla veya bir tür hazla zuhur eden veya süluk halinden başka bir şeyle meşgul olup hürmetlerinden birini çiğneyen kimseleri şiddetle cezalandırır. “ …Bağışlaması…sınırsızdır…” çeşitlenmeleri ve kopuşları bağışlar. “Esirgemesi sınırsızdır…” kemal heyetleri ve mutluluk suretleriyle merhamet eder ki bunların değerini O’ndan başkası bilemez. “Resule düşen, ancak duyurmadır.” Ancak tebliğ etmektir O’nun görevi, ulaştırmak değildir. “Allah…bilir…” gizlinizi de açığınızı da. “açıkladığınız…” amellerinizi ve ahlakınızı, “gizlediğinizi…” niyetlerinizi, ilimlerinizi ve hallerinizi bilir. Bunların kendisine yakınlaşmanıza elverişli olup olmadıklarını, bunlarla O’nunla buluşmaya hazırlanıp hazırlanmadığınızı bilir. 100-De ki: Pis ve kötü ile temiz ve iyi bir değildir; pis ve kötünün çokluğu hoşuna gitse de. Öyleyse ey akıl sahipleri! Allah’tan korkunuz ki kurtuluşa eresiniz. 101-Ey iman edenler! Açıklanırsa hoşunuza gitmeyecek olan şeyleri sormayın. Eğer Kur’an indirilirken onları sorarsanız size açıklanır. Allah çok bağışlayıcıdır, aceleci değildir. 102-Sizden önce de bir toplum onları sormuş, sonra da bunları inkâr eder olmuştu. 103-Allah bahira, saiba, vasila ve ham diye bir şey kılmamıştır. Fakat kâfirler, yalan yere Allah’a iftira etmektedirler ve onların çoğunun da kafaları çalışmaz. 104-Onlara, “Allah’ın indirdiğine ve Resul’e gelin” denildiği vakit, “Babalarımızı üzerinde bulduğumuz bize yeter” derler. Ataları hiçbir şey bilmiyor ve doğru yol üzerinde bulunmuyor iseler de mi?!… 105-Ey iman edenler! Siz kendinize bakın! Siz doğru yolda olunca sapan kimse size zarar veremez. Hepinizin dönüşü Allah’adır. Artık O, size yaptıklarınızı bildirecektir.

330 • TEFSİRİ KEBİR / TE’VİLÂT

106-Ey iman edenler! Biriniz ölüm gelip çatınca vasiyet esnasında içinizden iki adalet sahibi kişi aranızda şahitlik etsin. Yahut seferde iken başınıza ölüm musibeti gelmişse sizden olmayan, başka iki kişi şahit olsun. Eğer şüpheye düşerseniz, o iki şahidi namazdan sonra alıkor, “Bu vasiyet karşılığında hiçbir şeyi satın almayacağız, akraba da olsa; Allah için yaptığımız şahitliği gizlemeyeceğiz, bu takdirde biz elbette günahkârlardan oluruz” diye Allah üzerine yemin ettirirsiniz. 107-Bu şahitlerin bir günah kazandıkları anlaşılırsa, haklarına tecavüz ettiği ölüye daha yakın olan iki kişi onların yerini alır ve “And olsun ki bizim şahitliğimiz onların şahitliğinden daha gerçektir ve biz tecavüz etmedik, aksi takdirde biz, elbette zalimlerden oluruz” diye Allah’a yemin ederler. 108-Bu, şahitliği gerektiği şekilde yapmaya, yahut yeminlerinden sonra, yeminlerin reddedilmesinden korkmalarına daha uygundur. Allah’tan korkun ve dinleyin. Allah, yoldan çıkmışlar topluluğuna rehberlik etmez. “De ki: Pis ve kötü… bir değildir.” Nefislerden, amellerden, ahlaktan ve mallardan pis ve kötü ile “temiz ve iyi…” bunlardan temiz ve iyi olanlar Allah katında bir değildir. Çünkü iyi ve temiz olan kabul görür, yakınlık ve vuslatı gerektirir. Pis ve kötü ise reddedilir, uzaklık, kovulma ve yoksunluk gerektirir. “Hoşuna gitse de…” pis ve kötü çokluğundan ve yaygınlığından, ayrıca nefse uymasından ve nefsin sıfatlarıyla örtüşmesinden dolayı hoşuna gitse de… o halde, pis ve kötü olandan sakınmak, temiz ve iyi olanı tercih etmek hususunda Allah’ı kendiniz için koruyucu sığınak kılın. Temiz akıl, yani vehim şaibesinden ve nefsin hevasının karışımından arınmış halis akıl sahipleri iyi ve temiz olanı yer. “Ki kurtuluşa eresiniz.” Nefislerinizden, nefislerinizin sıfatlarından ve pisliklerinden kurtularak, Allah’ta fena bulmak suretiyle O’na kavuşarak kurtuluşa eresiniz. 109-Allah’ın Resulleri toplayıp da “Size ne cevap verildi” dediği gün, “Bizim hiçbir bilgimiz yok, şüphesiz, gizlilikleri hakkıyla bilen ancak sensin” diyeceklerdir.

MÂİDE SURESİ • 331

110-Allah o zaman şöyle diyecek: Ey Meryem oğlu İsa! Sana ve annene nimetimi hatırla! Hani seni mukaddes ruh ile desteklemiştim; sen beşikte iken de yetişkin çağında da insanlarla konuşuyordun. Sana Kitabı, hikmeti, Tevrat ve İncil’i öğretmiştim. Benim iznimle çamurdan, kuş şeklinde bir şey yapıyordun da ona üflüyordun, hemen Benim iznimle o bir kuş oluyordu. Yine Benim iznimle anadan doğma körü ve alacalıyı iyileştiriyordun. Ölüleri benim iznimle çıkarıyordun. Hani İsrailoğullarını engellemiştim; kendilerine apaçık deliller getirdiğin zaman içlerinden inkâr edenler, “Bu, apaçık bir sihirden başka bir şey değildir. 111-Hani havarilere, “Bana ve Resullerime iman edin” diye ilham etmiştim. Onlar da “iman ettik, bizim Allah’a teslim olmuş kimseler olduğumuza sen de şahit ol” demişlerdir. “ …Resulleri toplayacağı… gün.” mutlak cem aynında veya zat cemi aynında toplayacağı gün “ der ki: ne…” cevap verdi ümmetler, sizin onları bana çağırmanıza? Yani, size tabi olmak suretiyle yöneldikleri kemal mertebelerine muttali oldunuz mu? “Bizim bir bilgimiz yok…diyecekler.” cem ve tafsili olarak bütün ilim senindir. Sıfatlarımızın senin sıfatlarında yok oluşu ilmi senden başkasında yoktur. “Şüphesiz, gizlilikleri hakkıyla bilen ancak Sensin.” Bizim batınlarımızın ve onların batınlarının gaybının tümü Senin ilmindir. “Sana… nimetimi…” özel hidayetle, Nübüvvet ve Velayet makamını bahşetmekle sana yönelttiğim “ve annene…” verdiğim nimetimi, onu temizleyişimi, arındırıp seçişimi hatırla. “Sen beşikte iken….konuşuyordun.” beden beşiğinde iken “yetişkin çağında iken…” bedenden ve bedenin giysilerinden sıyrılmak suretiyle kemal yetişkinliği nuruna ulaşmışken insanlarla konuşuyordun. “Sana…öğretmiştim…” hakikât kitabını, levh-i mahfuzdaki değişmez marifetleri öğretmiş, Ruhu’l Kudüs ile desteklemiş, ayrıca ahlak ve halleri, makamları, soyutlanmayı, yalnızlığı tahsil etmekle Allah’ta süluk etmenin hikmetini, zahiri ilimler Tevrat’ını, fiillere, nefsin ve hal ve sıfatlarına taalluk eden hükümleri, Batıni ilimler İncil’ini, sıfat tecellileri ilimlerini, hükümlerini, kalbin hallerinin, sıfatlarının ve amellerinin hükümlerini öğretmiştim.

332 • TEFSİRİ KEBİR / TE’VİLÂT

“…Yapıyordun…” heyulanı akıl çamurundan yaratıyordun. Ki bu salt istidattır. Terbiye ve ilmi hikmet eliyle “kuş şeklinde bir şey…” yapıyordun. Kalplerin kuşları şeklinde bir şey yapıyordun. Âleminden ve kemalinden soyutlandığı için kutsal huzura uçuyordu. “Benim iznimle…” Benim bilgim ve kudretimle, hayat, ilim ve kudret sıfatlarımın tecellileri sırasında kolaylaştırmam ve senin insafınla ve de sana haber vermemle yaratıyordun. “Ona üflüyordun…” tekmil ve izafe yoluyla hakiki ilim hayatının kemali ruhundan üflüyordun. “Hemen …bir kuş oluyordu.” Aşk kanadıyla kutsal cihete doğru uçan mücerret ve kâmil bir kuş oluyordu. “…Anadan doğma körü…iyileştiriyordun.” Hakk’ın nurundan perdelenmişi “ve alacalıyı…” dünya sevgisi ve hevanın galibiyeti hastalığıyla ayıplı olanı iyileştiriyordun. “…Çıkarıyordun…” cehalet ölüsünü beden kabrinden veya nefis arzından benim iznimle çıkarıyordun. “Hani İsrailoğullarını engellemiştim…” sıfat tecellileri nurundan perdelenmiş, cahil ve sana karşı çıkan kimseleri engellemiştim. Çünkü senin halini ve makamını bilmiyorlardı. “ Kendilerine apaçık ayetler getirdiğin zaman…” açık kanıtlar ve deliller sunduğun zaman. “…İnkâr edenler…demişlerdi.” İçlerinden Hak dinden perdelenmişler “bu, apaçık bir sihirden başka bir şey değildir” çünkü bunun karşısında hayretler içinde kalmışlardı. “Hani havarilere… ilham etmiştim…” nurani kalplerine ilham etmiştim. Çünkü nefislerini menfaatler suyuyla ve arındırıcı amellerle temizlemişlerdi. Böylece nefisleri saf olduğu için senin davetini kabul etmişlerdi. Fıtrat nuru ve istidatın berraklığı sayesinde seninle uyumlu oldukları için tam bir iradeyle seni sevmişlerdi. “Bana…iman edin.” hakiki bir imanla sıfat tevhidine iman edin, sıfatlarınızı silin, “ve Resulume…” tecellilerinin haklarına tafsilatlı olarak riayet edin. “İman ettik…şahit ol, demişlerdi”… ey ilahımız! Kapsamlı, her şeyi kuşatan ilminle, sana boyun eğdiğimize, sıfatlarımızın varlıklarını sana teslim ettiğimize şahit ol. 112-Hani havariler “Ey Meryem oğlu İsa, Rabbin bize gökten, donatılmış bir sofra indirebilir mi?” demişlerdi. O, “ iman etmiş kimseler iseniz Allah’tan korkun” cevabını vermişti.

MÂİDE SURESİ • 333

113-Onlar “ondan yiyelim, kalplerimiz mutmain olsun, bize doğru söylediğini bilelim ve ona gözleriyle görmüş şahitler olalım istiyoruz” demişlerdi. 114-Meryem oğlu İsa şöyle dedi: Ey Rabbimiz! Bize gökten bir sofra indir ki, bizim için, geçmiş ve geleceklerimiz için bayram ve benden bir ayet olsun. Bizi rızıklandır, zaten Sen, rızık verenlerin en hayırlısısın. 115-Allah da şöyle buyurdu: Ben onu size şüphesiz indireceğim; ama bundan sonra içinizden kim inkâr ederse, kâinatta hiçbir kimseye etmediğim azabı ona edeceğim! “Hani havariler…demişlerdi.” Ashabın sana önermiş ve şöyle demişlerdi: “Rabbin…indirebilir mi?” yani rububiyet âleminden şahidin. Çünkü her kişinin Rabbi, onu terbiye eden, tekamül ettiren isimdir. Her kişi, ancak rububiyet âleminde tanıdığına ibadet eder. Bir kimse de uluhiyette ulaştığı mertebeyi tanır. Oradan ilimler edinir, oradan üzerine bereketler iner, oradan ruhani yardımlar alır. Bu yüzden ikrar etmelerine ve teslim olmalarına rağmen “Rabbin…” demişler de “ bizim Rabbimiz…” dememişlerdir. Çünkü onların Rabbi yapamazdı. “gökten, donatılmış bir sofra indirebilir mi?” ruh âlemi semasından ilim türlerini hikmetleri, marifetleri ve hükümleri içeren, kalpler için gıda, nefisler için güç, hayat ve zevk kaynağı olan bir şeriat indirebilir mi? “O…Allah’tan korkun, cevabını vermişti.” Nefislerinizin sıfatlarının zuhuru hususunda O’ndan sakının, sizden sadır olan ahlak ve fiiller noktasında O’nu kendiniz için koruyucu sığınak yapın. Böylece bunların sonuçlarından kurtulur, başarır ve imanınızın hakikileşmesi hususunda felaha erersiniz. Sizin yeni bir şeriata ihtiyacınız yoktur. “Onlar…istiyoruz…ki” istifade edelim “ondan” , onunla amel edelim, onunla güçlenelim, “kalplerimiz mutmain olsun.” Çünkü ilim kalbin gıdası ve gücüdür. “ …Bilelim…” Rabbinden verdiğin haberler itibariyle sadık olduğunu, nübüvvetinin ve velayetinin onunla ve onda gerçek olduğunu bilelim. “Ona gözleriyle görmüş şahitler olalım.” Hazır olan ilim ehlinden olalım ve onu bizim dışımızda hazır bulunmayanlara haber verelim, onlara öğretelim, onunla, burada hazır bulunmayanları Allah’a davet edelim. “Bizim için, geçmiş ve geleceklerimiz için bayram olsun.” Bir emir, bir şeriat ve bir din olsun ki, bizim zamanımızdaki dindaşlarımız ve

334 • TEFSİRİ KEBİR / TE’VİLÂT

gelecekte ortaya çıkacak Hıristiyanlar ona dönsünler. “senden bir ayet olsun…” onunla bilinip kulluk sunulduğun senden bir alamet, bir işaret olsun. “Bizi rızıklandır…” bu şeriatla, bu yararlı ilimle ve bu hidayetle rızıklandır. “Zaten sen, rızık verenlerin en hayırlısısın.” Ancak bize yararlı olan, bizim maslahatımıza uygun olan şeyleri rızık olarak verirsin. “…Kim inkâr ederse…” indirilişinden ve açıklanışından sonra kim bu dinden perdelenirse “kâinatta hiçbir kimseye etmediğim azabı ona edeceğim.” Çünkü, istidatları yerinde olduğu gibi yol açıklanmış, din izah edilmiş ve delil ortaya konmuştur. Artık, inatçılardan başkası bunu inkâr edemez. İlimle birlikte azap, cehaletle birlikte azaptan daha şiddetlidir. Çünkü perdelenmişin bilinçli olması acısının daha da şiddetli olmasını gerektirir. 116-Allah: Ey Meryem oğlu İsa! İnsanlara, “Beni ve anamı, Allah’tan başka iki ilah bilin” diye sen mi dedin, buyurduğu zaman o, “ Haşa! Seni tenzih ederim; hakkım olmayan şeyi söylemek bana yakışmaz. Hem ben söyleseydim sen onu şüphesiz bilirdin. Sen benim içimdekini bilirsin, halbuki ben Senin zatında olanı bilmem. Gizlilikleri eksiksiz bilen yalnızca Sensin. 117-Ben onlara, ancak bana emrettiğini söyledim: Benim de Rabbim, sizin de Rabbiniz olan Allah’a kulluk edin, dedim. İçlerinde bulunduğum müddetçe onlar üzerine kontrolcü idim. Beni vefat ettirince artık onlar üzerine gözetleyici yalnız sen oldun. Sen her şeyi hakkıyla görensin. 118-Eğer kendilerine azap edersen şüphesiz, onlar senin kullarındır. Eğer onları bağışlarsan şüphesiz sen izzet ve hikmet sahibisin” dedi. 119-Allah şöyle buyuracaktır: Bu, doğrulara, doğruluklarının fayda vereceği gündür. Onlara, içinde ebedi kalacakları, zemininden ırmaklar akan cennetler vardır. Allah onlardan razı olmuştur, onlar da O’ndan razı olmuşlardır. İşte en büyük kurtuluş ve kazanç budur. 120-Göklerin, yerin ve içlerindeki her şeyin mülkiyeti Allah’ındır, O, her şeye hakkıyla kadirdir.

MÂİDE SURESİ • 335

“…Sen mi?…” insanları kendine ve annene, ya da kalbine ve nefsine davet ettin? Çünkü içinde benlik varlığı, nefis ve heva kalıntısı kalan veya içinde kalbin varlığı ve sıfatının zuhuru şeklinde çeşitlilik bulunan kimse halkı ya nefsinin makamına veya kalbinin makamına çağırır, Hakk’a değil. “Haşa! Seni tenzih ederim…dedi.” Burada Hz. İsa, yüce Allah’ı şirkten tenzih ediyor, kendisinin de varlık kalıntılarından beri olduğunu vurguluyor. “Hakkım olmayan şeyi söylemek bana yakışmaz.” çünkü benim hakiki anlamda varlığım yoktur. Bu yüzden gerçekte bana ait olmayan bir sözü söylemem yakışmadığı gibi doğru da olmaz. Çünkü söz, fiil, sıfat ve varlık …tümü de sana aittir. “Hem ben söyleseydim sen onu şüphesiz bilirdin…” eğer benden bir söz sadır olsaydı, bu Senin ilminden kaynaklanırdı. Senin bilmediğin bir şey yoktur. Senin ilminle var olan, vardır. “Sen benim içimdekini bilirsin.” Çünkü Sen her şeyi kuşatmışsın. Dolayısıyla, benim ilmim Senin ilminin bir zerresidir. “Halbuki, ben Senin zatında olanı bilmem.” Senin zatını bilmem, çünkü ben her şeyi kuşatamam. “Ben onlara, ancak…dedim.” Onlara beni söylemekle yükümlü kıldığın ve mecbur tuttuğun şeyi söyledim. Yani dedim ki: “Benim de Rabbim, sizin de Rabbiniz olan Allah’a kulluk edin.” Ben onları, ancak tafsil suretinde ceme davet ettim. O da rububiyeti eşit düzeyde bütüne nispet etmektir. Ama onlar yanlış yaptılar; rububiyeti tafsilatın bir parçasında gördüler, kavrayışları dar, anlayışları kıt olduğu için. “Onlar üzerine kontrolcü idim…” onları denetliyordum, üzerlerinde hazırdım ve onları gözetiyordum. Onlara öğretiyordum “içlerinde bulunduğum müddetçe…” bende varlık kalıntısı bulunduğu sürece. “Beni vefat ettirince…” beni bütün olarak kendinde yok edince, “artık onlar üzerinde gözetleyici yalnız sen oldun.” Çünkü, ben sende yok oldum. “Sen her şeyi hakkıyla görensin.” Hazır olan her şey üzerinde şahitsin ve onlar Seninle varolurlar. Aksi takdirde var olamazlar. “Eğer kendilerine azap edersen…” perdenin devam etmesini sağlamakla azap edersen “şüphesiz, onlar Senin kullarındır.” Perdelenmeyi ve yoksun olmayı hakketmişlerdir. Sen onlar için onlardan daha evlasın, onlara dilediğini yaparsın. “Eğer onları bağışlarsan…” perdeyi kaldırmak suretiyle onları bağışlarsan “şüphesiz sen izzet…sahibisin.” Buna gücün yeter. Onları yakınlaştırmakla, perdelerini

336 • TEFSİRİ KEBİR / TE’VİLÂT

kaldırmakla izzetin zail olmaz. “Hikmet sahibisin…” perdelendirmek suretiyle azap etmeyi, yoksun bırakmayı, lütfederek yakınlaştırıp bağışlamayı üstün hikmetin uyarınca yaparsın. “Bu…gündür.” senin doğruluğunun sana ve her doğrunun doğruluğunun kendisine fayda sağladığı gündür. Çünkü doğruluk kemalatın hamuru ve melekutun özelliğidir. “Onlar için…cennetler vardır.” Sıfat cennetleri vardır. Bunun delili de Rıdvan/hoşnutluk semeresidir. Çünkü rıza, ancak iradenin yok edilmesiyle elde edilir. Onların iradeleri de ancak Allah’ın iradesinin kendilerine galip iradelerini yok etmesiyle fena bulur. Bu yüzden Allah’ın onlardan razı oluşu, onların Allah’tan razı oluşlarından önce zikredilmiştir. Yani yüce Allah, ezelde onların kendi iradesinin mazharı, rızasının mahalli olmalarını irade ettiği, onların rızasının mahalli ve ehli olmalarına razı olduğu için, iradelerini kaldırarak kendi iradesini yerine koymuş, iradelerini kendi iradesiyle değiştirmiştir. Böylece, onlardan razı olmuştur ve onları da kendisinden razı kılmıştır. “İşte büyük kurtuluş ve kazanç budur.” Budur büyük ve değerli felah. Eğer zatın fenası söz konusu olsaydı, en büyük kurtuluş, en ulu felah olurdu. Ulvi ve sufli âlemlerde olan batın ve zahir her şey O’nundur. “Ve içlerindeki…” her şey, O’nun isimleri, sıfatları ve fiilleridir. “O, her şeye hakkıyla kadirdir.” dilerse zatının zuhur etmesiyle onları yok eder. Dilerse isimleri ve sıfatları ile örtmek suretiyle var eder.

EN’ÂM SURESİ • 337

EN’ÂM SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Hamd, gökleri (semevatı) ve yeri (arzı) yaratan, karanlıkları ve aydınlığı var eden Allah’a mahsustur. Sonra kâfir olanlar (hâlâ putları) rableri ile denk tutuyorlar. 2-Sizi bir çamurdan yaratan, sonra ölüm zamanını takdir eden ancak O’dur. Bir de O’nun katında muayyen bir ecel vardır. Siz hâlâ şüphe ediyorsunuz. 3-O, semada ve arzda tek Allah’tır. Gizlinizi, açığınızı bilir. Ne kazanacağınızı da bilir. 4-Rablerinin ayetlerinden onlara bir ayet gelmeyedursun, o ayetlerden ille de yüz çevirirler. 5-Gerçekten onlar, kendilerine Hakk geldiğinde onu yalanlamışlardı. Fakat yakında onlara alay ettikleri şeyin haberleri gelecektir. 6-Görmediler mi ki, onlardan önce yeryüzünde size vermediğimiz bütün imkânları kendilerine verdiğimiz, gökten üzerlerine bol bol yağmurlar indirip evlerinin altından ırmaklar akıttığımız nice nesilleri helak ettik. Biz onları, günahları sebebiyle helak ettik ve onların ardından başka nesiller yarattık. 7-Eğer sana kâğıt üzerine yazılmış bir kitab indirseydik de onlar elleriyle onu tutmuş olsalardı, yine de inkâr ediciler: Bu, apaçık büyüden başka bir şey değildir, derlerdi. 8- “Muhammed’e bir melek indirilseydi ya!” dediler. Eğer biz öyle bir melek indirseydik elbette iş bitirilmiş olur, artık kendilerine göz bile açtırılmazdı.

338 • TEFSİRİ KEBİR / TE’VİLÂT

“Hamd, gökleri ve yeri yaratan…Allah’a mahsustur.” Kemalatın zuhuru, cemal ve celal sıfatlarının bütün mevcudatın ayrıntılarının mazharlarında görünmesi anlamına gelen külli kemal, mutlak hamd, ilahi zata mahsustur ki ilahi zat bütün sıfatlarını ve isimlerini camidir. Başlangıç itibariyle, ruhlar âlemi semasını ve cisim âlemi arzını var etmiştir. Cisim âleminde, onun mertebeleri olarak karanlıkları yaratmıştır ve bunlar zatına ilişkin zulmani perdelerdir. Ruhlar âleminde de ilim ve idrak nurunu var etmiştir. “Sonra…” bu ayetlerin zuhurundan sonra… “kâfir olanlar…” mutlak olarak perdelenmiş bulunanlar, “Rableri ile denk tutuyorlar…” O’ndan başkasını O’na denk tutuyorlar, varlıkta Onunla eş mevcutlar ispat ediyorlar. “Sizi bir çamurdan yaratan… O’dur.” heyulanı maddenin çamurundan yaratan O’dur. “Sonra ölüm zamanı takdir eden O’dur.” mutlak olarak, bir vakit ve biçimle kayıtlı olmaksızın tayin eden O’dur. Çünkü “ana kitab” dediğimiz sabit kazanın hükümleri küllidirler, zamandan münezzehtirler, şahıslardan aşkındırlar. Bunların mahalli ilk ruhtur ve bu da bir mahalle taalluk etmekten beridir. Dolayısıyla, burada istidadın kimliğine göre doğal olarak gerektirdiği eceldir ve buna, bu özel mizacın, mahsus terkibin nefsi dikkâte alınarak tabii ecel adı verilmiştir. Ki zamana bağlı herhangi bir araz bu noktada dikkâte alınmamıştır. “Bir de …muayyen bir ecel var.” Adı konulmuş. “O’nun katında…” bu, zamanla ölçülen, zamana göre takdir edilen eceldir. Bu ecelin gerçekleşmesi şartların oluşmasına ve engellerin ortadan kalkmasına bağlıdır ve feleki nefis kitabında sabittir. Bunun bir diğer adı da kader levhidir. Belli bir zamanla birliktedir, Ondan ayrı tasavvur edilemez. Nitekim, yüce Allah bir ayette şöyle buyurmuştur: “Ecelleri gelince ne bir an geri kalırlar ne de bir an ileri gidebilirler.” (Araf, 34) “Siz hâlâ…” sizi ilk kez yaratma, ardından yok etme gücüne sahip olduğunu, ilminin sizi kuşattığını bildikten sonra O’nun ve kudreti hakkında şüphe ediyorsunuz, O’ndan başkası için etki ve güç ispat ediyorsunuz. “O…Allah’tır.” Küll suretinde Allah’tır ve ilahlığı, ulvi ve süfli âleme eşit düzeyde ilintilidir. “Gizlinizi…bilir.” gayb âlemi olan ruhlar âlemindeki sırrınızı ve “açığınızı…” şehadet âlemi dediğimiz cisimler âlemindeki açığınızı bilir. “Ne kazanacağınızı da bilir.” Her iki âlemde kazanacağınız ilimleri, akideleri, halleri, hareketleri, duruşları, işlediğiniz amellerin sahihini, fasidini, doğrusunu, yanlışını, hayrını, şerrini bilir ve buna göre sizin hakkettiğiniz karşılığı verir.

EN’ÂM SURESİ • 339

9-Eğer Resulu bir melek kılsaydık muhakkak ki onu insan sûretine sokar, onları yine düşmekte oldukları kuşkuya düşürürdük. 10-Senden önceki Resullerle de alay edilmiş, bu yüzden onlarla alay edenleri alay ettikleri şey (azap) kuşatıvermişti. 11-De ki: Arz’da (yeryüzünde) dolaşın, yalanlayanların sonunun nasıl olduğuna bakın! sonra (Resulleri)

12- (Onlara) Semavat’da ve arz’da olanlar kimindir? diye sor. “Allah’ındır” de. O, merhamet etmeyi kendi zatına farz kıldı. Sizi, varlığında şüphe olmayan kıyamet gününde elbette toplayacaktır. Kendilerini ziyana sokanlar var ya işte onlar inanmazlar. 13-Gecede ve gündüzde barınan her şey O’nundur. O her şeyi işitendir, bilendir. 14-De ki: Semayı ve arz’ı yoktan var eden, yedirdiği halde yedirilmeyen Allah’dan başkasını mı dost edineceğim! De ki: Bana Müslüman olanların ilki olmam emredildi ve sakın müşriklerden olma! (denildi). 15-De ki: Ben, Rabbim’e isyan edersem gerçekten büyük bir günün (kıyametin) azabından korkarım. 16-O gün kim azaptan kurtarılırsa, gerçekten Allah onu esirgemiştir. İşte apaçık kurtuluş budur. 17-Eğer Allah seni bir zarara uğratırsa, onu kendisinden başka giderecek yoktur. Ve eğer sana bir hayır verirse, (bunu da geri alacak yoktur). Şüphesiz O her şeye kadirdir. “Eğer …kılsaydık…” Resulu, “bir melek…muhakkak ki onu bir insan suretine sokardık.” Onu insan bedenine büründürürdük. Çünkü melek nurdur; gözle görülmez. İnsanlar ise zahiri varlıklardırlar; ancak maddi varlıkları görebilirler. Her maddi şey de cisimdir veya cismanidir. Hakkı söyleyen Melek’in bürünüp görünmesine elverişli tek suret insan suretidir. Bu da ya insanın bu sureti gerektiren nefs-i natıka olmasından ya da aynı cinsten olmanın gerekliliğinden kaynaklanmaktadır. Çünkü aynı cinsten olmasalar, insanların onu dinleyip sözlerini almaları mümkün olmayacaktır.

340 • TEFSİRİ KEBİR / TE’VİLÂT

“O, merhamet etmeyi kendi zatına farz kıldı…” yani zatı merhamet etmeyi gerektirmiştir. Ki merhamet, istidat ve kabiliyetlere göre hayır ve kemal bahşetmekten ibarettir. Dolayısıyla rahmeti, cömertliği veya kemali hakkeden her şeye, bu hakkedişi gerçekleştiği zaman, mutlak bahşetmiştir. “Sizi…kıyamet gününde elbette toplayacaktır.” Küçük kıyamet ve yeniden diriliş gününde veya büyük kıyamet ve mutlak cem ayninde toplayacaktır. “varlığında şüphe…” yoktur. Her iki cemin varlığında işin özü ve hakikât itibariyle şüphe yoktur, perdelenmişler bunun farkında olmasalar da. Onlar “kendilerini ziyana sokanlar…” dır. Nefislerini şehvetlerde, fani, geçici lezzetlerde, dünya kırıntılarından çabucak tükenen nimetlerin sevgisinde helak edenlerdir. Bir şeyi seven kimse o şeyde haşrolur. Bunlar da söz konusu şeylere yönelik sevgileri ve bunlarla perdelenmeleri nedeniyle baki nurani hakikâtlere karşı kördürler. Bu yüzden onların yerine fani zulmani maddi şeyleri tercih ederler. “İşte onlar inanmazlar…” “De ki: Bana Müslüman olanların ilki olmam emredildi.” Yüce Allah, bu emri veriyor ve bunun yanında da şöyle buyurmuştur: “ Sonra da sana: Doğru yola yönelerek İbrahim’in dinine uy!…diye vahyettik.” (Nahl, 123) Yine Hz. Musa’nın (a.s) şöyle dediği de Kur’an’da bize aktarılmaktadır: “Seni noksan sıfatlardan tenzih ederim, sana tevbe ettim. Ben inananların ilkiyim.” (Araf, 143) Bunların izahı şudur: Ruhların, ilahi hüviyete yakınlık ve uzaklık mertebeleri farklıdır. Uzak olanın imanı mertebe olarak kendisinden önce olan kimse aracılığıyladır. Vahdet ehlinin tamamı size ilahi mertebede ilk safta yer alırlar. İmanı vasıtasız olan her kişi, iman edenlerin ilkidir, zaman olarak sonradan var olsa bile. Nitekim, Resulullah (s.a.v) şöyle buyurmuştur: “Biz sonradan gelenler, öndekileriz.” Dolayısıyla, önde olmasıyla birlikte İbrahim milletine tabi oluşu bir çelişki olarak görülemez. Çünkü, tabi olmanın anlamı, tevhid yolunu izlemektir, tıpkı onun daha önceki bir zamanda bu yolu izlemesi gibi. Önce oluşunun anlamı ise, öndekilerle birlikte ilk safta olmasıdır. 18-O, kullarının üstünde her türlü tasarrufa sahibdir. O, hüküm ve hikmet sahibidir, her şeyden haberdardır.

EN’ÂM SURESİ • 341

19-De ki: Hangi şey şahadetçe ekberdir? De ki: (Hakk olduğuma dair) benimle sizin aranızda Allah şahittir. Bu Kur’an bana, kendisiyle sizi ve ulaştığı herkesi uyarmam için vahyolundu. Yoksa siz, Allah ile beraber bir başka ilah olduğuna şahitlik mi ediyorsunuz? De ki: “Ben buna şahitlik etmem.” “O ancak bir tek Allah’tır, ben sizin ortak koştuğunuz şeylerden kesinlikle uzağım” de. 20-Kendilerine Kitab verdiklerimiz onu (Resûlullah’ı) kendi oğullarını tanıdıkları gibi tanırlar. Kendilerini ziyan edenler var ya, işte onlar inanmazlar. 21-Yalan sözlerle Allah’a iftira edenden veya O’nun âyetlerini yalanlayandan daha zalim kimdir! Şüphe yok ki, zalimler kurtuluşa ermezler! “O, kulları üstünde her türlü tasarrufa sahiptir.” Onları, kendi zatı, sıfatları ve fiilleriyle zat, sıfat ve fiil olarak yok etme gücüne, yetkisine sahiptir. Dolayısıyla O’nun kahrı, lûtfunun aynısıdır. Nitekim onları var etmekle, imkân sahibi kılmakla, türlü nimetlerden yararlanma gücüne sahip kılmakla onlara lütufta bulunmuş, onlar için istedikleri nimet türlerini ve şehvetleri hazırlamış, ama onlar bunlarla O’ndan perdelenmişlerdir. Böylece lütuf olan bu durum, kahrının aynısı olarak belirginleşmiştir. Azabının şiddeti içinde dostlarına yönelik rahmeti geniş, rahmetinin genişliği içinde düşmanlarına yönelik azabı çetin olan Allah noksan sıfatlardan münezzehtir. “O, Hakiym (hüküm ve hikmet sahibi)dir.” Geniş lûtfunu içeren zahir kahrı veya kâmil kahrını içeren zahir lûtfu olarak ne yaparsa, hikmetle yapar. “Her şeyden haberdardır.” Hallerinin gizliliklerine muttalidir ve hallerinin lütuf mu yoksa kahır mı hakkettiğini bilir. “Yalan sözlerle Allah’a iftira edenden…daha zalim kimdir!” O’ndan başkası için varlık öngörmek suretiyle Allah’a iftira atandan “veya …yalanlayandan…” kendi nefsinin sıfatlarını açığa vurmak suretiyle O’nun sıfatlarını yalanlayan, böylece O’na şirk koşan kimseden daha zalim kim vardır. Zulmün en son noktası Allah’a ortak koşmaktır. “Şüphe yok ki, zalimler kurtuluşa ermezler.” Allah’ın zatının ve sıfatlarının yerine koydukları şeyle perdelendikleri için kurtuluşa ermezler.

342 • TEFSİRİ KEBİR / TE’VİLÂT

22-Unutma o günü ki-onları hep birden toplayacağız; sonra da, Allah’a ortak koşanlara: Nerede boş yere davasını güttüğünüz ortaklarınız? diyeceğiz. 23-Sonra onların mazeretleri, “Rabbimiz Allah hakkı için biz ortak koşanlar olmadık!” demekten başka bir şey olmadı. 24-Gör ki, kendi aleyhlerine nasıl yalan söylediler ve (ilah diye) uydurdukları şeyler kendilerinden nasıl kaybolup gitti! 25-Onlardan seni (okuduğun Kur’an’ı) dinleyenler de vardır. Fakat onu anlamalarına engel olmak için kalplerinin üstüne perdeler, kulaklarına da ağırlık verdik. Onlar her türlü mucizeyi görseler bile yine de ona inanmazlar. Hatta o kâfirler sana geldiklerinde: “Bu Kur’an eskilerin masallarından başka bir şey değildir” diyerek seninle tartışırlar. 26-Onlar, hem insanları ondan (Resule) yaklaşmaktan vazgeçirmeye çalışırlar, hem de kendileri ondan uzaklaşırlar. Oysa onlar farkında olmadan ancak nefislerini helak ederler. 27-Onların ateşin karşısında durdurulup “Ah, keşke dünyaya geri gönderilsek de bir daha Rabbimizin âyetlerini yalanlamasak ve inananlardan olsak!” dediklerini bir görsen !.. 28-Hayır! Daha önce gizlemekte oldukları şeyler (günahlar) kendilerine göründü. Eğer (dünyaya) geri gönderilseler yine kendilerine yasak edilen şeylere döneceklerdir. Zira onlar gerçekten yalancıdırlar. 29-Onlar, hayat ancak bu dünyadaki hayatımızdan ibarettir; biz, bir daha da diriltilecek değiliz, demişlerdi. “Unutma o günü ki onları hep birden toplayacağız…” zat cemi aynında toplayacağız. “Sonra da Allah’a ortak koşan müşriklere…” O’ndan başka varlık ispat etmek suretiyle ortak koşanlara “Nerede boş yere davasını güttüğünüz ortaklarınız?” diyeceğiz. çünkü tümü zati tecellide fena bulmuşlardır. “Sonra… olmadı…” halin tecellisi ve tümünün karşı konulmaz güce sahip hükümdarın huzurunda durdukları sırada şirklerinin sonunu ve akıbetini gördüklerinde “Rabbimiz Allah hakkı için biz ortak koşanlar olmadık! demekten başka bir şey olmadı.” demekten başka bir şey gelmedi ellerinden. Çünkü Allah’a ortak koşacağımız herhangi bir şeyin var olması imkânsızdır. “Gör ki, kendi aleyhlerine nasıl yalan söylediler.” Allah’tan başka varlığın olduğu

EN’ÂM SURESİ • 343

yalanını uydurmakla ve bu varlığa da sıfatlar yakıştırmakla kendi aleyhlerine yalan söylediler. Yitip gitti, “uydurdukları şeyler kendilerinden nasıl kaybolup gitti!” Onları bir varlık olarak karşılarında bulmadılar; bilakis uydurulmuş, iftira olarak ortaya atılmış hiçbir şey olmadıklarını gördüler. Ya da nefislerinden şirk niteliğini olumsuzlamakla kendilerine karşı yalan söylediler. Çünkü, bu inanç nefislerinde kök salmıştır. “Onların…karşısında durdurulduklarını…bir görsen!” yoksunluk ateşinin karşısında durdurulduklarını, karanlık nefislerinin heyetleriyle azap gördüklerini, azap içinde kendilerine karşı iftira olarak uydurdukları şeylerin kendilerini istila ettiklerini bir görsen… “Ah, keşke dünyaya geri gönderilsek de bir daha rabbimizin ayetlerini yalanlamasak” sıfatlarının tecellilerinden oluşan ayetlerini yalan saymasak “ ve inananlardan olsak! dediklerini” bir görsen. Muvahhitlerden olsak!… dediklerini görseydin, bunun anlatılamayacak dehşetli bir durum olduğunu anlardın. “Hayır!… göründü…” zahir oldu, “kendilerine…daha önce gizlemekte oldukları…” bozuk akideler, helak edici sıfatlar, karanlık heyetler, Allah’ın huzurunda durdurulmalarıyla birlikte kendilerine göründü. İçlerindekiler dışarıya çıkarılmış ve bununla azap görmektedirler. “Eğer geri gönderilseler yine kendilerine yasak edilen şeylere döneceklerdir.” Çünkü, bu inançlar ve melekeler içlerinde kök salmışlardır. “Zira onlar gerçekten yalancılardır.” Dünyada da ahirette de yalancıdırlar. Çünkü, yalan onların içinde kök salmış bir melekedir. 30-Rablerinin huzuruna getirildikleri zaman sen onları bir görsen! Allah: “Bu, hakk değil miymiş?” diyecek. Onlar da “Rabbimize and olsun ki evet!” diyecekler. Allah da, “öyle ise inkâr ettiğinizden dolayı azabı tadın!” diyecek. “Rablerinin huzuruna getirildikleri zaman sen onları bir görsen!” büyük kıyametin koptuğu gün. Burada onların perdelenmişlik ve uzaklık halleri tasvir ediliyor. Yoksa o gün söz söylemeleri veya cevap vermeleri söz konusu değildir. Çünkü onlar, mutlak cem aynında olsalar da huzur ve müşahededen mahrumdurlar. Bil ki, bir şeyin karşısında durmak, onunla beraber durmaktan ayrıdır. Çünkü bir şeyle beraber durmak isteyerek ve gönüllü olur. Bir şeyin karşısında durmak ise ancak zorla ve istemeyerek olabilir. Tevhid suretinde Allah ile beraber duran kimse “hava senin olduğun yerde durdu; yoksa ondan benim için ne geçip giden ne de geride kalan bir

344 • TEFSİRİ KEBİR / TE’VİLÂT

şey var.” sözünde ifade edildiği gibi, hesap için durmaz. Bilakis o, büyük kurtuluş ehlidir, ki onlar hakkında şöyle buyrulmuştur: “Sabah akşam Rablerine, O’nun rızasını dileyerek dua edenlerle birlikte candan sebat et.” (Kehf, 28) “Onların hesabından sana bir sorumluluk yoktur.” (Enam, 52) Bu kimse bütün cennetlerde türlü nimetlerle ödüllendirilir. Kim, şirk işleyerek Allah’tan başkası ile beraber durursa, Rabbe karşı durmuş olur. Dolayısıyla, ateşin tüm mertebelerinde her türlü azap ile cezalandırılır. Çünkü, onun perdesi en kalın ve küfrü en büyüktür. Kim lezzet ve şehvet sevgisiyle nasutta durur, eserler perdesinin gerisinde beklerse, melekuta karşı durmuş olur. Dolayısıyla murattan yoksunluk ateşiyle azap görür, karanlık hayatlar zebanileri ona musallat olur, azgın hevaların şeytanları ona arkadaş olur. Kim fiillerle beraber durur, eserler perdesinden çıkarsa, ceberuta karşı durmuş olur. Bu yüzden beklenti ve umut ateşiyle azap görür, melekut makamına döndürülür. Kim sıfatlarla beraber durup fiiller perdesinden çıkarsa, zata karşı durmuş olur; ayrılıkta özlem ateşiyle azap görür, rıza ehli olsa da… Bu duruş, Rabbe karşı duruş değildir. Çünkü zata karşı durdurulan kimse Rabbini Rahim, Rauf ve Kerim gibi lütuf sıfatlarıyla bilir. Ama Rabbe karşı durdurulan kimse böyle değildir. Bu, benlik perdesidir. Nitekim, fillerle beraber duran kimse sıfat perdeleri gerisindedir. Nasut ile beraber duran kimse, eserler cümlesinden olan fiillerinin perdesinin gerisindedir. Şu halde, müşrik dört konumda durdurulur: Birincisi; Rabbe karşı durdurulur; bu, uzaklığı ve kovulmayı gerektirir. Nitekim yüce Allah şöyle buyurmuştur: “Alçaldıkça alçalın orada! Bana karşı konuşmayın artık!” (Müminun, 108) “İnkâr ettiğinizden dolayı azabı tadın.” (Enam, 30) … İkincisi; Ceberuta karşı durdurulur; bundan dolayı öfke ve kahra maruz kalır. Nitekim, yüce Allah şöyle buyurmuştur: “Kıyamet günü Allah ne kendileriyle konuşur ve ne de onları temize çıkarır.” (Bakara, 174) …Üçüncüsü; melekuta karşı durdurulur; gazap ve lanetle eziyet görür. Şu ayette buyurulduğu gibi: “Cehennemin kapılarından girin…” (Zümer, 72) … Dördüncüsü; ateşe karşı durdurulur; ebediyen türlü ateşlerle azap görür. Nitekim, bir ayette azap Meleği Malik’ten şöyle hikâye edilir: “Siz böyle kalacaksınız!” (Zuhruf, 77) Buna göre müşrik insanın ateşe karşı durdurulması Rabbe karşı durdurulmasından sonra ve onun bir sonucu olarak belirginleşiyor. Nitekim, şöyle buyurulmuştur: “…Sonra dönüşleri bizedir; sonra da inkâr etmekte oldukları şeylerden ötürü onlara şiddetli azabı tattırırız.” (Yunus, 70)

EN’ÂM SURESİ • 345

Nasutla beraber duran kimse, hesap için melekuta karşı durur, sonra ateşe karşı durdurulur; öfke olmadığı için ateşten uzaklaştırılabilir de, öfke olduğu için uzaklaştırılmayabilir de. Fiillerle beraber duran kimse, asla ateşe karşı durmaz; bilakis hesap verir ve cennete girer. Sıfatlarla beraber duran kimse, Allah’ın kendilerinden razı olduğu, kendilerinin de Allah’tan razı oldukları kimselerdendir. Olayların hakikâtini Allah herkesten daha iyi bilir. 31-Allah’ın huzuruna çıkmayı yalanlayanlar gerçekten ziyana uğramıştır. Nihayet, onlara Kıyamet vakti ansızın gelip çatınca, onlar, günahlarını sırtlarına yüklenerek diyecekler ki: “Dünyada iyi amelleri terk etmemizden dolayı vah bize!” Dikkât edin, yüklendikleri şey ne kötüdür! 32-Dünya hayatı bir oyun ve eğlenceden başka bir şey değildir. Müttakî olanlar için ahiret yurdu muhakkak ki daha hayırlıdır. Hâlâ akıl erdiremiyor musunuz? 33-Onların söylediklerinin hakikâten seni üzmekte olduğunu biliyoruz. Aslında onlar seni yalanlamıyorlar, fakat o zalimler açıkça Allah’ın âyetlerini inkâr ediyorlar. “…Gerçekten ziyana uğramıştır…” perdelenmişler, Hakk’ın huzuruna çıkmayı yalanlayanlar. Nihayet küçük kıyamet başlarına koptuğu zaman, kaçırdıkları fırsatlardan dolayı pişman olacaklar. “günahlarını…yüklenerek…” çeşitli varlıklara bağlanmanın yükünü, cismani sevgiden kaynaklanan fiilleri, kötülüklerin vebalini, maddi heyetlerin vebalini “sırtlarına…” yükleneceklerdir. Yani bu günahlar onlara binecek, onları istila edecektir. Çünkü, nefislerinde kök salmış, onları perdelemişlerdir. Bunlar onlar için azaba dönüşeceklerdir. İsteklerinden alıkoyacaktır. “Dünya hayatı…” Maddi hayat… Çünkü maddi varlık manevi varlıktan daha aşağıdır. “bir oyundur…” aslı ve hakikâti olmayan, çabucak tükenen, hemen yok olan bir şeydir. “Ahiret yurdu…” ruhaniler âlemi ise “ …olanlar için…daha hayırlıdır…” beşeri sıfatlar giysilerinden ve bedensel lezzetlerden soyutlananlar için daha iyidir. “Hâlâ akıl erdiremiyor musunuz?” ki en şerefli ve en temiz olanı en adi, en aşağı ve fani olana tercih edesiniz? “ …Seni üzmekte olduğunu biliyoruz…” Burada Resule (s.a.v) yönelik bir hitab var. Çünkü nefsiyle ve hüzün sıfatıyla belirginleşiyor. “ …Onlar seni

346 • TEFSİRİ KEBİR / TE’VİLÂT

yalanlamıyorlar…” Yani onların inkârı, seni yalanlamak anlamına gelmez. Çünkü sen bu daveti gerçekleştirirken nefsinle kaim değilsin, bu kelam da senin sıfatın değildir. Bilakis, sen onları Allah ile ve sıfatları ile davet ediyorsun. Dolayısıyla, bu inkâr ve yalanlama öteden beri devam eden kadim bir gelenektir. 34-And olsun ki senden önceki Rasuller de yalanlanmıştı. Onlar, yalanlanmalarına ve eziyet edilmelerine rağmen sabrettiler, sonunda yardımımız onlara yetişti. Allah’ın kelimelerini (kanunlarını) değiştirebilecek hiçbir kimse yoktur. Muhakkak ki Mürsellerin haberlerinden bazısı sana da geldi. 35-Eğer onların yüz çevirmesi sana ağır geldi ise, yapabilirsen yerin içine inebileceğin bir tünel ya da göğe çıkabileceğin bir merdiven ara ki onlara bir mucize getiresin! Allah dileseydi, elbette onları hidayet üzerinde toplayıp birleştirirdi, o halde sakın cahillerden olma! 36-Ancak (samimiyetle) dinleyenler daveti kabul eder. Ölülere gelince, Allah onları diriltecek, sonra da O’na döndürülecekler. 37- “O’na Rabbinden bir mucize indirilseydi ya! “ dediler. De ki: “Şüphesiz Allah mucize indirmeye kadirdir. Fakat onların çoğu bilmezler.” 38-Yeryüzünde yürüyen hayvanlar ve (gökyüzünde) iki kanadıyla uçan kuşlardan ne varsa hepsi ancak sizin gibi topluluklardır. Biz o Kitab’da hiçbir şeyi eksik bırakmadık. Nihayet (hepsi) toplanıp Rablerinin huzuruna getirilecekler. “And olsun ki senden önceki Mürseller’de (gönderilen Resullerde) yalanlanmıştı…sabrettiler.” Allah ile sabrettiler. Bundan önceki ayetlerde, çeşitlilik içinde kalmasın, onlardan dolayı üzülmesin, dolayısıyla kalbi sıkışmasın diye nebisini itab etmişti. Şimdi de Allah ile teselli ediyor ki kalbi mutmain olsun. Bu yüzden teselli amaçlı ifadenin hemen ardından şöyle buyuruyor: “Allah’ın kelimelerini değiştirebilecek hiçbir kimse yoktur.” Allah’ın kullarına tecelli ettiği sıfatları değişmezler, inkârcıların inkârların dolayı farklılaşmazlar. Onların bunları değiştirmelerine imkân yoktur. Bu arada nebisinden kudreti nefyederek acizliğini şöyle dile getiriyor: “Eğer onların yüz çevirmesi sana ağır geldi ise, yapabilirsen…” … Böyle buyuruyor ki, Resul nefsini sıfatlarıyla ön

EN’ÂM SURESİ • 347

plana çıkarmasın. “O halde sakın cahillerden olma!” istidatların farklılığının farkında olmayan, bu yüzden perdelenen kimselerin perdelenmelerinden dolayı üzülen cahillerden olma. Çünkü ilahi dileme, bazılarının hidayetini, bazılarının da hidayetten yoksun olmalarını öngörmüştür. Hikmet, bunu gerektirmiştir ki düzen belli bir sistem dahilinde devam etsin, gizli ve açık kemalat ortaya çıksın. Bu yüzden, ancak yüce Allah’ın asli hidayetle kalbinin kulağını açtığı, kendisine istidat sıfatları ve fıtrat nuruyla hakiki hayat bahşettiği kimse davete icabet eder. Cehalet ölüleri değil. Onların öz doğaları cehli mürekkeple ölmüştür. Ya da cibilliyet perdeleriyle ölmüştür. Yahut fıtrat itibariyle zaten istidatları yoktu. Böyle kimselerin işitmesine imkân yoktur. Bilakis “Allah onları diriltecektir…” ahiret hayatında onları yeniden diriltecektir “Sonra da O’na döndürülecekler.” Mutlak cem aynında, ya ceza için ya da perdelenmişliklerine rağmen mükâfat için onları döndürecektir. Ahirette bu ikinci grubun perdelerinin kalkması mümkündür, ama başkalarının değil. “Fakat onların çoğu bilmezler…” ayetlerin nüzulünü bilmezler. Çünkü Allah’ın her bir sıfatının varlıklardan oluşan her bir mazhara zuhur edişi, O’nu gösteren bir ayet konumundadır. Ancak bunu ancak ilim ehli bilebilir. “Yeryüzünde yürüyen hayvanlar…” Bu ayeti mesh esasında yorumlamak mümkündür. Yani, onlar da perdelenme, haddi aşma, rezillikler işleme hususunda sizin gibi ümmetlerdir. Tıpkı cumartesi yasağını çiğnedikleri için maymuna ve domuza dönüştürülen kimseler gibi. “Biz…eksik bırakmadık…” işledikleri amellerinin suretleri bulunan kimselerin kitaplarında hiçbir şeyi eksik bırakmadık. Bundan maksat feleki nefsin sahifesidir. Ya da içinde amellerinin suretleri bulunan niyetlerinin sahifesidir. “Nihayet hepsi toplanıp Rablerinin huzuruna getirileceklerdir.” Yaptıklarının karşılığını görmek için, perdelenmişler, mutlak cem aynında toplanacaklardır. Ayetin zahiri, bunlar da sizin gibi ümmetlerdir, anlamını ifade etmektedir. Hayatlarını sürdürmeleri için muhtaç oldukları şeyleri elde etmek üzere yaratılıp eğitilmişlerdir. Allah’ın takdir ve hikmeti çerçevesinde ihtiyaçları görülmektedir. Levhi mahfuz kitabında onların yararına olan hiçbir şeyi eksik bırakmadık. Bilakis onların rızıklarını, ecellerini, amellerini ve ihtiyaç duydukları her şeyi oraya kaydettik. “Nihayet toplanıp Rablerinin huzuruna getirileceklerdir…” amellerinin karşılığını görmek üzere. Nitekim hadiste

348 • TEFSİRİ KEBİR / TE’VİLÂT

vahşi hayvanların da haşredilecekleri ve birbirlerine karşı işledikleri amellerin karşılığının (kısas olarak) alınacağı belirtilmiştir. Bunların her biri “sizin için birer ayettir…” işarettir; onlar aracılığıyla hallerinizi, rızıklarınızı, ecellerinizi ve amellerinizi öğrenir, bilirsiniz. Öyleyse onlardan ibret alın. Bütün ilginizi ve çabanızı rızık talebi üzerinde yoğunlaştırmayın, dünya hayatının gelişmesi noktasına odaklanmayın. Aksi takdirde, kendinizi ziyana uğratırsınız, nefsinize zarar verirsiniz. Ahirette de bedbaht olursunuz. 39-Ayetlerimizi yalanlayanlar karanlıklar içinde kalmış sağır ve dilsizlerdir. Allah kimi dilerse onu şaşırtır, dilediği kimseyi de doğru yola iletir. 40-De ki: Ne dersiniz; size Allah’ın azabı gelse veya o kıyamet gelip çatıverse size, Allah’tan başkasına mı yalvarırsınız? Doğru sözlü iseniz (söyleyin bakalım)! 41-Bilâkis, yalnız Allah’a yalvarırsınız. O da (kaldırılması için) kendisine yalvardığınız belâyı dilerse kaldırır; ve siz ortak koştuğunuz şeyleri unutursunuz. 42-And olsun ki, senden önceki ümmetlere de Resuller gönderdik. Ardından boyun eğsinler diye onları darlık ve hastalıklara uğrattık. 43-Hiç olmazsa, onlara bu şekilde azabımız geldiği zaman boyun eğselerdi! Fakat kalpleri iyice katılaştı ve şeytan da onlara yaptıklarını câzip gösterdi. 44-Kendilerine yapılan uyarıları unuttuklarında, (indirmiş olduğumuz sıkıntı ve musibetleri kaldırıp) üzerlerine her şeyin kapılarını açtık. Nihayet kendilerine verilenler yüzünden şımardıkları zaman onları ansızın yakaladık, birdenbire onlar bütün ümitlerini yitirdiler. 45-Böylece, zulmeden toplumun kökü kesildi. Hamd, âlemlerin Rabbi Allah’a mahsustur. (Allah’ın verdiği nimete şükredecekleri yerde nankörlük ettiler, böylece kendilerine zulmettiler. Yüce Allah da yeryüzünü onların zulüm ve küfürlerinden temizlemek için onları helâk etti.) 46-De ki: Ne dersiniz; eğer Allah kulaklarınızı sağır, gözlerinizi kör eder, kalplerinizi de mühürlerse bunları size Allah’tan başka hangi ilâh geri verebilir! Bak, delilleri nasıl açıklıyoruz. Onlar hâla yüz çeviriyorlar!

EN’ÂM SURESİ • 349

47-De ki: Söyler misiniz; size Allah’ın azabı ansızın veya açıkça gelirse, zalim toplumdan başkası mı helâk olur? 48-Biz, Mürselleri (gönderilen Resulleri) ancak müjdeleyiciler ve uyarıcılar olarak göndeririz. Kim iman eder ve kendini düzeltirse onlara korku yoktur. Onlar üzüntü de çekmeyecekler. 49-Âyetlerimizi yalanlayanlara gelince, yoldan çıkmalarından dolayı onlar azap çekeceklerdir. 50-De ki: Ben size, Allah’ın hazineleri benim yanımdadır, demiyorum. Ben gaybı da bilmem. Size, ben bir meleğim de demiyorum. Ben, sadece bana vahyolunana uyarım. De ki: Kör ile gören hiç bir olur mu? Hiç düşünmez misiniz? “…Yalanlayanlar…” nefislerinin sıfatlarının örtüleriyle perdelendikleri için sıfatlarımızın tecellilerini yalanlayanlar “sağırdırlar…” kalplerinin kulakları sağırdır; Hakk’ın sözünü işitemezler. “…Dilsizlerdir…” dilleri, yani akılları itibariyle laldırlar. Nefislerinin sıfatlarından oluşan karanlıkların, bedenlerinin örtülerinin ve tabiatlarının perdelerinin içinde hakkı söyleyemezler. Tıpkı hayvanlar gibidirler. Böyle iken seni nasıl tasdik etsinler? Yüce Allah onları hidayete iletip muvaffak kılmamıştır. “Allah kimi dilerse onu şaşırtır…” Celalinin perdesini indirmek suretiyle şaşırtır. “Dilediği kimseyi de doğru yola iletir…” yüzünün nurunu parıldatarak, cemalinin ışığını yansıtarak doğru yolu gösterir. “De ki: Ne dersiniz!…” bütün müşrikler azaba atıldığı veya ölümle yüz yüze kaldığı zaman!… Ayette geçen “es-saeh” (kıyamet) kelimesini küçük kıyamet veya hakiki tevhide yönelik Hakk hidayeti aracılığıyla perdelerin kaldırılması şeklinde açıkladık. Eğer bu kelimeyi “büyük kıyamet” olarak açıklasak, bu takdirde müşrikin Allah’a ve kuvvetine ortak koştuğu şey güçten teberri eder. O zaman anlaşılır ki, Allah’dan başka güç ve kudret sahibi yoktur. Dolayısıyla, sadece Allah’ı çağırır, daha önce sarıldığı, Allah’a ortak koştuğu her vesileyi unutur. Bu yüzden, şöyle denilmiştir: “Bela Allah’ın kırbaçlarından biridir; onunla kullarını sevk eder.” Görmüyormusunuz; yüce Allah, sözlerini, Resulleri göndermesi ile darlık ve hastalıklara uğratmayı birlikte zikretmek suretiyle sürdürmektedir. Çünkü Mürsellerin (Peygamberlerin) önderlik etmeleri şeklindeki lütuf

350 • TEFSİRİ KEBİR / TE’VİLÂT

olgusu biraz daha güçlenir. Azabın üzerlerine sevk edilmesi onları nefislerinin karargâhlarından söküp atar, nefsin etkisini kırar, caydırıcılığının şiddetini azaltır. Dolayısıyla itaat ederler, perdelerden sıyrılırlar. Kahır sıfatının tecelli etmesi ve üzerlerinde etkisini göstermesi ile birlikte yalvararak boyun eğerler. Ardından yüce Allah, perdelerin yoğunluğu, heva örtüsünün, dünya sevgisinin ve cismani lezzetlere meylin galip gelmesi nedeniyle yalvarmadıklarını, tazarru etmediklerini açıklıyor. 51-Rablerinin huzurunda toplanacaklarından korkanları onunla (Kur’an ile) uyar. Onlar için Rablerinden başka ne bir dost, ne de bir aracı vardır; belki sakınırlar. 52-Rablerinin rızasını isteyerek sabah akşam O’na yalvaranları kovma! Onların hesabından sana bir sorumluluk; senin hesabından da onlara herhangi bir sorumluluk yoktur ki onları kovup da zalimlerden olasın! 53- “Aramızdan Allah’ın kendilerine lütuf ve ihsanda bulunduğu kimseler de bunlar mı!” demeleri için onların bir kısmını diğerleri ile işte böyle imtihan ettik. Allah şükredenleri daha iyi bilmez mi? “…Korkanları onunla uyar…” sana vahyedilen Kur’an ile, istidatları müsait olan korku ve ümit ehli olanları uyar; kalpleri katılaşanlardan ise yüz çevir. Çünkü, bu uyarının onlara bir faydası olmazı. Nitekim, Kur’an’ın başında, onun “muttakiler için yol gösterici…” (Bakara, 2) olduğu vurgulanmıştır. “…Rablerinin huzurunda toplanacaklarından… Onlar için Rablerinden başka ne bir dost, ne de bir aracı vardır…” Berrak istidatları aracılığıyla Allah’a dönüşün kaçınılmaz olduğunu bilirler. Bu yüzden sıfatlarının ve fiillerinin perdeleriyle perdelenmiş olarak O’nun huzurunda toplanacaklarından korkarlar. Allah’tan başka kendilerine yardım edecek, kendilerini uzaklık zilletinden ve yoksunluk azabından kurtaracak bir dostları, kendileri için aracılık edecek, kendilerini Allah’a yakınlaştıracak, zatlarının fena bulmasıyla saygınlık kazanmalarını sağlayacak bir şefaatçileri yoktur. O gün güç ve kudret tümüyle Allah’tadır ve onları kahrıyla egemenliği altına almıştır. Nitekim, yüce Allah şöyle buyurmuştur: “O gün onlar meydana çıkarlar. Onların hiçbir

EN’ÂM SURESİ • 351

şeyi Allah’a gizli kalmaz. Bugün hükümranlık kimindir? Kahhar olan Allah’ındır. “ (Mümin, 16) Duydukları bu ayetlerden öğüt alırlar. Bu, onların içinde bir umut uyandırır; sülukta büyük bir şevkle cehd etmeye başlarlar. “Belki sakınırlar…” Ta ki fiillerinin, sıfatlarının ve zatlarının perdelerinden sakınır, Allah’ta mahvolma, fena bulma suretiyle tecerrüt ederler. Ayette geçen “dost” un kalp, “aracı” nın da “ruh” olması da muhtemeldir. Yani nefsin dostu olan kalp makamına ulaşamazlar ki, kalp onu azaptan kurtarsın, yoksunluğa karşı ona yardım etsin. Aynı şekilde ruh makamına da ulaşamazlar ki ruh onlar için şefaatçilik etsin, yakınlık yardımlarıyla, Allah’tan yardım istemesiyle onlara destek olsun, onlarla Allah arasında aracılık etsin. “…Yalvaranları kovma…” uyarıyla onları rahatsız etme. Onlar eksiksiz vahdet ehlidirler ve vasıl olmuşlardır. Çünkü uyarı, kalpleri katılaşmış kimselere fayda vermediği gibi, kalpleri Allah’ta kendini yitirmiş, darmadağın olmuş kimseler de yarar sağlamaz. “ …Rablerine sabah akşam…” dua edip yalvaranları kovma. Daima kalp huzuru, ruh müşahedesi ve sır yönelişi ile ibadet edip O’na boyun eğerler. İbadetlerinin tek maksadı, ezeli sevgiyle O’nun zatıdır. İbadetlerini, cennet nimetlerine kavuşmak ya da azap ve gazaptan kurtulmak gibi bir amaçla hastalıklı hale getirmek istemezler. İbadeti, sıfatlara yönelik sevgilerinden dolayı da istemezler. Aksi takdirde iradeleri, sıfatların tecellilerinin değişmesiyle değişir. O’nun zatını, bir maksadın veya isteğin aracısı yapmayı helal saymazlar. Bilakis, vasıtaların ve vesilelerin O’nda fena bulduklarını müşahede ederler. Kendi zatları dahil, müşahedelerinde nazarlarının isabet ettiği hiçbir şey kalmaz. “Onların hesabından sana bir sorumluluk yoktur.” Sen onların yapıp ettiklerinden sorumlu değilsin… “herhangi…” bir sorumluluğun olmaz. Yani onlarla Rableri arasında melek ya da Nebi gibi herhangi bir vasıta yoktur. Onları itaate, cihada veya başka bir şeye çağırmak gibi bir yükümlülüğün yoktur. Onların hesabı Allah’a aittir. Çünkü amelleri ancak Allah ile ve Allah’tadır. “Senin hesabından da onlara herhangi bir sorumluluk yoktur.” Senin davetinle ilgili işlere dalmazlar; İslam’a yardım etmek, küfrü püskürtüp ezmek gibi işlere karışmazlar. Çünkü, tamamen Allah ile meşguldürler ve başkasını görmezler, daima huzurdadırlar. Nitekim,

352 • TEFSİRİ KEBİR / TE’VİLÂT

yüce Allah şöyle buyurmuştur: “Ve onlar ki, salâtlarına (namazlarına) devam ederler.” (Müminun, 9) Senin işinle, Nebiliğinle ilgili bir mesele onları ilgilendirmez ki “onları kovasın…” içinde bulundukları daimi huzurdan kovasın, dini işlere daldırasın veya bir maslahata yöneltesin, yahut vakitlerini ve topluluklarını dağıtasın.” …zalimlerden olasın. … işte böyle imtihan ettik.” Yani bu fitne ve bu büyük sınama amaçlı musibet gibi imtihan ettik onları. “Bir kısmını…imtihan ettik.” perdelenmişleri diğeri bir kısmıyla imtihan ettik. Çünkü perdelenmişler sadece onların dış suretlerini, zahiren kötü görünen hallerini, fakirliklerini ve miskinliklerini görürler; değerlerini, mertebelerini, iç âlemdeki iyi hallerini göremezler. Bu yüzden, onları küçümserler, onlara aşağılayıcı gözlerle bakarlar. Kendilerinin sahip oldukları malı, makamı ve nimetleri üstün birer değer gibi görüp onların düşük düzeyli hayat standartlarını tahkir ederler ve onlar hakkında şöyle derler: “Aramızdan Allah’ın kendilerine lütuf ve ihsanda bulunduğu kimseler de bunlar mı!” Allah bunları mı hidayet lûtfuna layık gördü! Bunu onları küçümsemek maksadıyla söylerler. Oysa, Allah’a and olsun ki onların hayatları Allah katında ve onları bilenler katında en temiz bir hayattır, hal ve menzil olarak daha yüksektedirler. Değerleri ve mertebeleri daha büyüktür. Nitekim, Nuh (a.s) şöyle demiştir: “Sizin gözlerinizin hor gördüğü kimseler için, “Allah onlara asla bir hayır vermeyecektir” diyemem.” (Hud, 31) Bilakis, hayır, daha doğrusu hayrın tamamı Allah’ın onlara verdiğinden ibarettir. “Allah şükredenleri daha iyi bilmez mi?” kendisine hakikâten şükredenleri; varlıkları, sıfatları, organları, varlıklarını sürdürmelerine dayanak olan rızıkları ve geçimlikleri gibi nimetleri Allah’a itaat yolunda kullanırlar, böylece O’na şükretmiş olurlar. Dışarıdan gelen nimete karşılık ibadet etmek ve o nimeti mün’imden (nimet verenden) bilmek suretiyle, bedenlerinin organlarında somutlaşan nimete karşılık da onları ibadette, yolunu izlemekte, marifetini ve sıfatlarının marifetini elde etmekte kullanmak suretiyle şükrederler. Sıfat nimetlerine karşılık, eda ettikleri şükür, onları Allah’ta mahvetmektir. O’nu hakkıyla tanımaktan, O’na hakkıyla ibadet etmekten aciz olduklarını itiraf etmektir. Varlık nimetinin şükür olarak karşılığı, onu müşahede aynında yok etmeleridir. O zaman Allah şükürlerine, bahşedilmiş hakiki varlıkla karşılık verir, şükreden şakirin kendi nefsi için ve kendi nefsiyle olduğunu öğretir.

EN’ÂM SURESİ • 353

Zaten O’ndan başka kimse O’na şükretmeye güç yetiremez. Nihayet derler ki: “Seni tenzih ederiz; seni hakkıyla bilemedik… Seni tenzih ederiz; sana hakkıyla kulluk edemedik.” İşte onların şükrünü bilmesi ve bu şükürden dolayı onlara verdiği karşılık bundan ibarettir. 54-Ayetlerimize inananlar sana geldiğinde onlara de ki: Selâm size! Rabbiniz merhamet etmeyi kendisine yazdı. Gerçek şu ki: Sizden kim, bilmeyerek bir kötülük yapar, sonra ardından tevbe edip de kendini ıslah ederse, bilsin ki Allah çok bağışlayan, çok esirgeyendir. 55-Böylece suçluların yolu belli olsun diye âyetleri iyice açıklıyoruz. 56-De ki: Allah’dan başka taptığınız şeylere kulluk etmek bana yasak edildi. De ki: Ben sizin arzularınıza uymam, aksi halde sapıtırım da hidayete erenlerden olmam. 57-De ki: Şüphesiz, ben Rabbimden gelen apaçık bir delile dayanıyorum. Siz ise onu yalanladınız. Çabucak gelmesini istediğiniz (azap) benim yanımda değildir. Hüküm ancak Allah’ındır. O Hakk’ı anlatır ve O, doğru hüküm verenlerin en hayırlısıdır. 58-De ki : Acele istediğiniz şey benim elimde olsaydı, elbette benimle sizin aranızda iş bitirilmişti. Allah zalimleri daha iyi bilir. “Ayetlerimize inananlar sana geldiğinde…” kendi sıfatlarını silerek ayetlerimize iman edenler sana geldikleri zaman “onlara de ki: Selâm size!” sıfatlarınızın ayıplarından arındığınız için, sıfat giysilerini üzerinizden çıkardığınız için. “Rabbiniz merhamet etmeyi kendisine yazdı.” Size yönelik rahmetinin bir göstergesi olarak, sıfatlarınızı kendi sıfatlarıyla değiştirmeyi zatı için bir zorunluluk kıldı. Çünkü Allah’ta, geçip giden, elden kaçırılan her şeyin yerini tutacak bir şey vardır. “Gerçek şu ki: Sizden kim, bilmeyerek bir kötülük yapar…” ise yani gaybet ve gaflet suretiyle çeşitlenme anında sıfatlarından biri zuhur ederse, sonra bu sıfatın zuhurunun ardından bu çeşitlenmeden döner, huzura varıp onu tanıyıp Allah’a dönmek suretiyle nefsini ezerse ve Allah’ın huzurunda tazarru edip riyazeti gerçekleştirirse “ , bilsin ki Allah çok bağışlayan” dır. O zuhuru örter. “ çok esirgeyendir…” ilahi sıfatların kalıcılığı ve istikamet nimetini bahşetmekle ona merhamet eder. “Böylece…ayetleri iyice açıklarız.” bu müminlere açıkladığımız gibi sıfatlarımızı sana açıklıyoruz. “…Yolu belli olsun diye…” sıfatlarıyla perdelenmişlerin, yapıp ettiklerini sıfatlarıyla yapanların yolu belli olsun diye. Suçları budur onların.

354 • TEFSİRİ KEBİR / TE’VİLÂT

“De ki:…tapmak bana yasak edildi…” Allah dışında, hevanıza uyarak kulluk sunduğunuz mal, nefis, şehvet, bedensel lezzet gibi şeylere tapmaktan men edildim. Bu yüzden “ben sizin arzularınıza uymam.” Onlara tapmak suretiyle sizin arzularınıza uygun hareket etmem. Aksi takdirde, onlarla perdelenmek suretiyle saparım. Tevhide ulaşamam. Ayetin orijinalinde mazi fiil kullanılmış olması, bu takdirde sapmamın muhakkak olacağını vurgulamaya yöneliktir. Böyle bir durumda hidayetten hiçbir şey üzere olamam, demek istiyor. 59-Gaybın anahtarları Allah’ın yanındadır; onları O’ndan başkası bilmez. O, karada ve denizde ne varsa bilir; O’nun ilmi dışında bir yaprak bile düşmez. O yerin karanlıkları içindeki tek bir taneyi dahi bilir. Yaş ve kuru ne varsa hepsi apaçık bir kitaptadır. 60-Geceleyin sizi öldüren (öldürür gibi uyutan), gündüzün de ne işlediğinizi bilen; sonra belirlenmiş ecel tamamlansın diye gündüzün sizi dirilten (uyandıran) O’dur. Sonra dönüşünüz yine O’nadır. Sonunda O, yaptıklarınızı size haber verecektir. “Gaybın anahtarları Allah’ın yanındadır…” … Biliniz ki; gayp birkaç mertebeden oluşur: Birincisi, gaipler gaybı. Bu, ilk inayet adı verilen Allah ilmidir. İkincisi, ruhlar âlemi gaybi. İlk akli âlemde ezelden ebede kadar olan ve olacak olan her şeyin suretinin nakşedilmesidir. Bu da külli surette “ana kitab” adı verilen âlemin ruhudur ve bu ön yargıdır. Üçüncüsü, kalpler âlemi gaybı. Bu da aynı hükümlerin ilmi olarak tafsilatlanmış, külli ve cüzi bir şekilde külli nefis âlemine nakşedilmesidir. Ki burası levh-i mahfuz adı verilen kalp âlemidir. Dördüncüsü, hayal âlemi gaybı. Bu da varlıkların tümüyle, feleki cüzi, cisimlerine intiba ettirilmiş, muayyen ve müşahhas kılınmış, vakitleriyle eş zamanlı ve ayniyle vaki olacak şekilde nefislere nakşedilmesidir. Bu âleme, şeriatta dünya seması (ya da en yakın sema) adı verilir. Çünkü müşahede edilen maddi âleme, Allah’ın hükümlerinin tafsilatının yer aldığı ilahi kader levhine, bütünü ihata etmesinden, zatının aynısı olan bu âlemlerin tümünde zatının hazır olmasından ibaret olan ilk inayet dediğimiz Allah ilmine en yakın gayb mertebesi budur. Allah zatıyla hazır olduğu için de bu suretlerin tümünü aynleriyle yer aldıkları olgularla birlikte bilir, zait suretlerle değil. Dolayısıyla, bunlar O’nun ilminin aynısıdır. Bu yüzden göklerde ve yerde zerre ağırlığınca hiçbir şey O’ndan kaybolmaz.

EN’ÂM SURESİ • 355

Dolayısıyla, ayette geçen “mefatih” kelimesi, mahzen anlamına gelen meftah kelimesinin çoğulu olarak kullanılmış ise, belirginleşen anlam şudur: Bütün gaipleri kapsayan bu hazinelerin tümü, zatının onlarda hazır olmasıyla, O’nun katındadır. “…Onları O’ndan başkası bilmez.” Eğer söz konusu kelime (mefatih) anahtar anlamına gelen miftah kelimesinin çoğulu olarak kullanılmış ise, kastedilen anlam ya “ bunların kapıları kilitlidir ve anahtarları da O’nun elindedir. O’ndan başka kimse orada ne olduğunu bilemez.” şeklindedir. Ya da “bunların izhar edilmesinin ve gözlemlenen âleme çıkarılıp mahlukata gösterilmesinin sebepleri, O’nun kudret elindedir, bunlar üzerindeki tasarruf yetkisi O’nun muhafazasında ve tekelindedir. O’ndan başka hiç kimse onları oradan çıkaramaz, dolayısıyla orada neler olduğuna muttali olamaz. Bunlar, Allah’ın isimleridir. Apaçık kitaptan maksat, dünya semasıdır (en yakın sema). Çünkü bu cüzi varlıklar, sayıları ve ayrı şahıslarıyla orada belirginleşirler. “…Sizi dirilten O’dur.” amellerinizin isabetliliğindeki eksikliklerinizi ve kazançlarınızı görüp karşılığınızı almanız için sizi diriltir. “Belirlenmiş ecel tamamlansın diye…” yeniden diriliş ve canlanma için belirlenmiş vakit tamamlansın diye. Sonra, mutlak cem aynında Rabbinize döneceksiniz. O, amellerinizin suretlerini size göstererek ve cezalarınızı vererek neler yapıp ettiklerinizi size bildirecektir. 61-O, kullarının üstünde yegâne kudret ve tasarruf sahibidir. Size koruyucular gönderir. Nihayet, birinize ölüm geldi mi elçilerimiz (görevli melekler) onun canını alırlar. Onlar vazifede kusur etmezler. 62-Sonra, insanlar gerçek sahipleri olan Allah’a döndürülürler. Bilesiniz ki hüküm yalnız O’nundur ve O hesap görenlerin en çabuğudur. “O, kullarının üstünde yegâne kudret ve tasarruf sahibidir…” Onlar üzerinde dilediği tasarrufta bulunur. Onları mutlak cem aynında yok eder. Çünkü, O’nun içinde kahredilmemiş, egemenlik altına alınmamış hiçbir şey yoktur. “Size koruyucular gönderir…” Koruyuculardan maksat, onların varoluştan sahip oldukları kuvvetleridir; her hal köklülüğü veya köklü olmayışı itibariyle onlarda bir intiba bırakır. Bedenden sıyrıldıkları zaman da bu halin kendilerine görünür. İşlenişine uygun bir surette belirginleşir. Ya latif bir ruhani surette olur ki onu ruha

356 • TEFSİRİ KEBİR / TE’VİLÂT

ve sevaba ulaştırır. Ya da karanlık cismani bir suret olur ki, onu azaba ulaştırır. Hatta bu suretler onun bedeninin organlarına zuhur eder, onların şekline göre şekil alır, bu organların işledikleri amelleri hal lisanlarıyla ve yukarıda işaret ettiğimiz semavi kuvvetlerle anlatmalarını sağlar. Onlara nakşedilen bütün cüzi hadiseleri dile getirirler. Bedenden ayrıldıkları zaman bunlar topyekun üzerlerinde zuhur ederler; büyük küçük onlara anlatılmayan, sayılıp dökülmeyen hiçbir şey kalmaz. Bunlar aynleri itibariyle ölüm anında canlarını alan elçilerdir. Öte yandan, geri çevrilme de mutlak cem aynında olur. Çünkü bu da ceza mahiyetindedir. “O hesap görenlerin en çabuğudur.” çünkü hesapları en kısa zaman dilim olan an içinde görülür. Bu, onların canlarının alınmasından ibarettir. 63-De ki: Karanın ve denizin karanlıklarından (tehlikelerinden) sizi kim kurtarır ki? (O zaman) O’na gizli gizli yalvararak “Eğer bizi bundan kurtarırsan and olsun şükredenlerden olacağız” diye dua edersiniz. 64-De ki: Ondan ve bütün sıkıntılardan sizi Allah kurtarır. Sonra siz yine O’na ortak koşarsınız. 65-De ki: “Allah’ın size üstünüzden (gökten) veya ayaklarınızın altından (yerden) bir azap göndermeğe ya da birbirinize düşürüp kiminize kiminizin hıncını tattırmaya gücü yeter.” Bak, anlasınlar diye âyetlerimizi nasıl açıklıyoruz! “De ki: Karanın…karanlıklarından sizi kim kurtarır?…” bedensel örtülerin ve nefsani sıfatların oluşturduğu perdelerden ve “denizin…” karanlıklarından, kalplerin sıfatlarından ve akılların fikirlerinden oluşan perdelerden sizi kim kurtarır? “Ona…dua edersiniz…” bu perdeleri açsın diye. “yalvararak…” nefislerinizde O’na yalvarırsınız, “ gizli gizli…” gizli âleminizde ona yalvarırsınız ki “eğer bizi bundan kurtarırsan…” bu perdelerden “ …and olsun…oluruz.” Kurtulma nimetine istikamet ve yerleşiklik üzere olmak suretiyle şükredenlerden oluruz. “De ki: Ondan…sizi Allah kurtarır…” sıfatlarının tecellilerinin nurlarıyla bu perdeleri açmak suretiyle sizi kurtarır. “ve bütün sıkıntılardan…” istidadınızda bil kuvve bulunan kemalatınızı açığa çıkarmakla. Öyle ki varlığınızdan bir kalıntı kalırsa, bu sizin için keder nedeni olur. Çünkü siz fena bulmaya ve bütünüyle ondan kurtulmaya yatkın bir istidada

EN’ÂM SURESİ • 357

sahipsiniz. Bunun nedeni de istidadınızın gücü ve kemale yönelik şevkinizin etkinliğidir. Bu yüzden, Allah sizi bu sıkıntılardan kurtarır. “Sonra siz…” bu şerefli makamı öğrendikten, sizin için hazırlanan nimetlerden haberdar olduktan sonra “ Ona ortak koşarsınız…” nefislerinizi ve hevalarınızı O’na ortak koşar, onlara taparsınız. “De ki: Allah’ın size üstünüzden… bir azap göndermeğe…gücü yeter.” Sizi düşüncelerle ve ruhani örtülerle perdelemek suretiyle cezalandırmaya “veya ayaklarınızın altından…” sizi tabi örtülerle perdelemeye “ya da sizi bir birinize düşürmeye…” sizi, ayrı gruplar haline getirip birbirinize düşürmeye, her grubu varoluş kuvvetlerinizden birinin dini üzere belirginleştirmeye ve diğer bir grubun karşısına dikilmesini sağlamaya, böylece aranızda kargaşa ve savaş çıkmasına neden olmaya muktedirdir. Ya da sizi farklı gruplar haline getirmeye, her bir grubun ayrı bir deccalin veya insan ya da cin kökenli bir şeytanın dini üzere olmasını, bu şeytanı imam edinip peşinden gitmelerini sağlamaya kadirdir. Ya da nefislerinizi parçalamaya, farklı yönelimlere sevk etmeye, yani kuvvetlerinizden her birini kendine özgü lezzetini tatmin etmek maksadıyla ayrı ayrı kalbi istila etmelerini sağlamaya, bir kuvvetin kalbi gazaba, öbürünün şehvete, bir başkasının hırsa doğru çekiştirmesine yol açmaya, böylece kalbin, her biri farklı bir yöne çeken bu kuvvetler arasında aciz, bitap düşüp boğulmasına, onların avuçlarında tutsak olmasına, şu kuvvetin lezzetini tatmin etmeye yeltendiğinde öbürünün engeline takılmasına, böylece kuvvetler arasında kargaşa çıkıp varlığınızın hercümerç olmasına yol açmaya gücü yeter. Çünkü, kuvvetler tek bir lidere boyun eğmeye razı olmadığı zaman kargaşa çıkar. Güç kimde ise, onun baskısına boyun eğerler, tek yanlı emirlerle onları idare eder, sonra onların her birini olmaları gereken yerlerine döndürür, boyun eğen, emre amade olan güçler olmasını sağlar. Derken, varlık ülkesi istikrara kavuşur, kalp sultanı yönetiminde istikrar sağlar. Bu tevile göre kuvvetlerin her biri, değişik dinlere bağlanmış bir veya birden çok fırka konumuna gelir, bir şahıs gibi belirginleşmezler. 66-Kur’an hakk olduğu halde, kavmin onu yalanladı. De ki: Ben size vekil (kefil) değilim.

358 • TEFSİRİ KEBİR / TE’VİLÂT

67-Her haberin gerçekleşeceği bir zaman vardır. Yakında siz de gerçeği bileceksiniz. 68-Ayetlerimiz hakkında ileri geri konuşmaya dalanları gördüğünde, onlar başka bir söze geçinceye kadar onlardan uzak dur. Eğer şeytan sana unutturursa, hatırladıktan sonra artık o zalimler topluluğu ile oturma. 69-Takvâ sahiblerine, inanmayanların hesabından herhangi bir sorumluluk yoktur. Fakat, belki korunurlar diye hatırlatmak gerekir. 70-Dinlerini bir oyuncak ve bir eğlence edinen ve dünya hayatının aldattığı kimseleri (bir tarafa) bırak! Kazandıkları sebebiyle hiçbir nefsin felâkete dûçar olmaması için Kur’an ile nasihat et. O nefis için Allah’tan başka ne dost vardır, ne de şefaatçi. O, bütün varını fidye olarak verse, yine de ondan kabul edilmez. Onlar kazandıkları (günahlar) yüzünden helâke sürüklenmiş kimselerdir. İnkâr ettiklerinden dolayı onlar için kaynar sudan ibaret bir içecek ve elem verici bir azap vardır. “…Onu yalanladı…” yani bu azabı. “Hak olduğu halde (senin) kavmin…” üzerlerine inen sabit, değişmez bir azap olduğu halde onu yalanladı. “De ki: Ben size vekil değilim.” Sizi koruyacak ve bu azabın size ilişmesini engelleyecek vekiliniz değilim. “Her birinin…” haber verilen her bir olayın gerçekleşeceği bir mahalli ve kalıcı olacağı bir yeri vardır. “Yakın siz de…bileceksiniz.” sizin üzerinizdeki beden örtüleri kalktığı zaman, bu azabın acısı, nefislerinizin gerektirdiği, hakkettiği şekilde üzerinizde zuhur edecektir. “Ayetlerimiz hakkında ileri geri konuşmaya dalanları gördüğünde…” kendi nefislerinin sıfatlarını izhar etmek, onlar için bilgi ve güç ispat etmek suretiyle bizim sıfatlarımız hakkında yerli yersiz konuşmaya dalanları gördüğün zaman “…onlardan uzak dur.” çünkü onlar, perdelenmiş müşriklerdir. “Eğer şeytan sana unutturursa…” bazı batıl ve hurafeleri sana telkin ederek nefsine vesveseler üflese, böylece senin nefsinin bazı sıfatlarıyla zuhur etmesine neden olur da onlara benzemeni, dolayısıyla onlarla arkadaşlık etmeye meyletmeni sağlarsa ”…artık…oturma…” sana hatırlatmamızdan sonra hatırladığın gerçekler muvacehesinde artık onlarla oturma. “ O topluluk…” ile oturma. Nefislerine zulmeden, yani kendi sıfatlarını benim sıfatlarımın yerine koyan, böylece kendi

EN’ÂM SURESİ • 359

sıfatlarıyla perdelenen zalimlerle beraber olma. Çünkü onlarla beraber olmak insan üzerinde etki bırakır. Böyle bir durumda, onların beraberliklerinin uğursuzluğu neticesinde çeşitlenme şeklinde senin de bir perdenin gerisine düşmenden korkulur. “…Yoktur” sıfatlarından oluşan giysilerini çıkaran, sıfatlarının heyetlerinden uzak duran muvahhitler için, şu perdelenmişlerin hesabından “herhangi bir sorumluluk…” Onlarla iç içe karışık vaziyette yaşamalarından dolayı perdelenmezler, onlarla eşit hale gelmezler. Fakat biz onlara bir hatırlatmada bulunduk ki, onlarla arkadaşlık etmekten sakınsınlar. Çünkü bu beraberlikten dolayı çeşitlenme haline girebilirler. Ya da şöyle bir anlam kastedilmiştir: onların vebalinden, durumlarından ve hesaplarından onlara bir şey düşmez, ki onlarla arkadaşlık etsinler. Ama, çok kısa süreli beraberliklerle onları zaman zaman uyarsınlar. Belki şirklerinden ve perdelenmişliklerinden sakınırlar, muvahhitlerin sohbetinin bereketiyle kurtulurlar. Ya da kastedilen anlam şudur: Onların hesap görecekleri amellerinden ve bu amellerin veballerinden onlara bir sorumluluk düşmez. Fakat, eziyet ya da yasaklama ile onlara hatırlatmada bulunsunlar, belki bunlardan sakınırlar. “…Kimseleri bırak!” dinleri ve gelenekleri heva ve eğlenceden ibaret olanları terk et. Onlar başlarını bundan yukarı kaldıramazlar. Çünkü bu inanç onların içinde kök salmıştır. Onlar maddi hayata aldanmışlardır. Onlardan yüz çevir ve Kur’an ile uyar. Ta ki nefis, maddi hayattan edindiği kazanımlarla perdelenmesin. Yani dini ve geleneği bu olmasın, bu inanç onda kökleşmesin. Fakat, tabii meyil nedeniyle onların fiillerine benzer fiiller işlersen, bunlar nedeniyle perdelenirsin. Çünkü nefis bunlardan etkilenir, örtünür ve tükenir. Uyar ki, onlar gibi olmasın. Yoksa onların amelleriyle hidayetten alıkonur. O zaman ondan bir fidyede kabul edilmez. Çünkü kazançlarıyla perdelenmiş olur. “…Kaynar sudan ibaret bir içecek…” Bu, istidadının gücünden kaynaklanan kemal mertebesine yönelik iştiyakının şiddetine yönelik bir işarettir. Elem verici azap ise, amelleri ve amellerinin heyetleriyle bu kemalden yoksun kalması anlamındadır.

360 • TEFSİRİ KEBİR / TE’VİLÂT

71-De ki: Allah’ı bırakıp da bize fayda veya zarar veremeyecek olan şeylere mi tapalım? Allah bizi doğru yola ilettikten sonra şeytanların saptırıp şaşkın olarak çöle düşürmek istedikleri, arkadaşlarının ise: “Bize gel! “ diye doğru yola çağırdıkları şaşkın kimse gibi gerisin geri (inkârcılığa) mı döndürüleceğiz? De ki: Allah’ın hidayeti doğru yolun ta kendisidir. Bize âlemlerin Rabbine teslim olmamız emredilmiştir. 72- “Salâtı (namazı) dosdoğru ikame edin ve Allah’tan korkun”. O, huzuruna varıp toplanacağınız Allah’tır. 73-O, semayı ve arzı hakk olarak yaratandır. “Ol!” dediği gün her şey oluverir. O’nun sözü hak’dır. Sûr’a üflendiği gün de hükümranlık O’nundur. Gizliyi ve açığı bilendir ve O, hikmet sahibidir, her şeyden haberdardır. “De ki: Allah’ı bırakıp da …şeylere mi tapalım?” Kudreti ve hakiki bir varlığı olmayan, dolayısıyla fayda ve zarar vermek gibi bir gücü bulunmayan şeylere mi tapalım? “ …geri mi döndürüleceğiz?” şirke geri mi döneceğiz? “ Allah bizi doğru yola ilettikten sonra…gerisin geri mi?…” Allah bizi hakiki hidayete ulaştırdıktan sonra şirke mi döndürüleceğiz?! “…kimse gibi…” vehim ve tahayyül şeytanının alıp götürdüğü, nefis arzında “şaşkın olarak…” dolaştırdığı, dolayısıyla nereye gideceğini, yol olmadığı için ne yapacağını bilmeyen, hedefi olmayan kimse gibi mi olalım? “Arkadaşlarının…” fikirden, ameli ve nazari akıldan oluşan arkadaşlarının “doğru yola çağırdıkları…” ve “ bize gel!” yol burada, dedikleri, ama kalbinin kulağı heva ile dolup ağırlaştığı için onları duyamayan kimse gibi mi olalım?! “De ki…” Allah’ın hidayeti, tevhid yoludur. “ doğru yolun ta kendisidir…” başka değil. “Bize âlemlerin Rabbine teslim olmamız emredilmiştir.” Ki sıfatlarımızı, rububiyet sıfatının tecelligâhında silmek ve ona teslim etmek suretiyle rububiyet sıfatına uyalım, kalbi huzur namazını kılalım, O’ndan korkup sakınalım, O’nu kendimiz için sıfatlardan koruyucu sığınak kılalım. Ki sıfatlarla mevsuf olan sadece O olsun. Biz de O’nunla varlıklarımızdan kurtulalım. Onda fena bulduğumuz zaman zatı ile huzurunda toplanılan O olsun.

EN’ÂM SURESİ • 361

“O…Halik(yaratan)dır…” ruhlar semalarını ve cisim arzını, zatının gereği olan adaleti ayakta tutarak yaratan O’dur. “Ol! dediği gün her şey oluverir.” Ezel dediğimiz sonsuzluk vaktinde, zatının ezeliyetinde eşyanın zuhurunu izale eder. O’nun zatının ezeliyeti mutlak ezeliyettir. Bundan maksat da kadim iradesinin zatının taayyununda zuhur etmeye taalluk etme vaktidir. Bu da “Kün Ol” emir sözüyle ifade edilir. Bu ise, zaman olarak söz konusu ezeliyetten geride kaldığı için akıl itibariyle ezelin ezeliyetinden sonradır. Daha doğrusu, Allah’ın zatında itibari akıl tertibince böyledir. Çünkü taayyun edişler, hem aklen hem de hakikâten salt hüviyet mutlakından geridedirler. Bunların zuhur edişleri ise “kün ol, der, hemen oluverir” şeklinde isimlendirilen irade ile arasız ve gecikmesiz gerçekleşir. Bu da “hemen oluverir” şeklinde ifade edilmiştir. Çünkü ezelde olmamıştır. Dolayısıyla “O’nun sözü gerçektir…” yani bu vakitte. Özellikle ebedi iradesi. Ki yaratılanların oldukları şekilde ve halleri üzere sabit olarak, değişmeden var olmalarını gerektirmiştir. Onun sonsuz iradesi her neyi gerektirmişse, onun en güzel bir düzen ve tertip içinde, en dengeli biçim ve terkipte olmasını gerektirmiştir. “Sur’a üflendiği gün…” sura üflediği vakit. Yani varlıklara ruhlarını geri vermekle onları dirilttiği zaman, mülk sadece O’nundur. Çünkü varlıklar kendi nefisleri itibariyle, bırakın mülk sahibi olmalarını, ölüdürler, varlıkları ve hayatları yoktur. “Gizliyi …bilendir…” yani melekutu olan ruhlar âleminin hakikâtlerini bilir. “Ve açığı bilendir…” yani mülkü olan cisimler âleminin suretlerini bilir. “O, hikmet sahibidir.” Onları var etmiş ve hikmetiyle onları belli bir tertibe göre düzenlemiştir. Her surete kendisine uygun olan ruhu bahşetmiştir. “Her şeyden haberdardır…” her şeyin gizlisini, açığını, özelliklerini, fiillerini ve bu fiillerin sonuçlarını bilir. O, ruhları ve cisimleri, kadim (öncesiz), ezeli ve değişmez iradesiyle mutlak olarak bilir. Ve iradesi hiçbir zaman değişmez. Her şeyi, zatının gerektirdiği adalet ve hikmet üzere en güzel şekilde var eder. Varlıkları, mülk âleminde var edendir. Ki mülk âleminin tek maliki O’dur. Dilediği gibi var eder varlıkları. Varlıkların olması gereken hali bilir, onları sağlam bir temele dayandırma hikmetine sahiptir. Düzenlerini ve tertiplerini hikmete göre belirginleştirir. Bu varlıklarda iradesi uyarınca meydana gelen halleri zatı ile bilir. Bunların tümünde tektir, ortaksızdır.

362 • TEFSİRİ KEBİR / TE’VİLÂT

74-İbrahim, babası Âzer’e: Birtakım putları tanrılar mı ediniyorsun? Doğrusu ben seni de kavmini de apaçık bir sapıklık içinde görüyorum, demişti. 75-Böylece biz, kesin iman edenlerden olması için İbrahim’e göklerin ve yerin melekûtunu gösteriyorduk. “İbrahim, babasına…demişti.” O zamanı hatırla ki, İbrahim, göstermemiş ve hidayete erdirmemiz sayesinde tevhid yoluna girmiş, süluka başlamıştı, kavminin şirk işlediğinin, mülk âlemini ön çıkarmakla melekut âleminin hakikâtlerinden ve Allah’ın isimleriyle eşya üzerinde rablık yetkisine sahip olduğu gerçeğinden perdelendiklerini, cisimlerin ve varlıkların bağımsız etkinliğe sahip olduklarına inandıklarını, bununla asıl var ediciden gafil olduklarını görmüştü de bu inanışlarından dolayı onları ayıplamış ve ileri gelenleri, en büyükleri konumundaki babasına şöyle demişti: “Birtakım putları tanrılar mı ediniyorsunuz?” onların âlemde etki sahibi olduklarına mı inanıyorsunuz? “ Doğrusu ben seni de kavmini de apaçık bir sapıklık içinde görüyorum.” Sapıklığınız o kadar açıktır ki, duyularla dahi fark edilebilir, ayrıca delile gerek yoktur. İşte bu gösterme, genel ve kâmil tarifle İbrahim’e öğretiyor, gösteriyorduk, “ …göklerin ve yerin melekutunu…” yani yüce Allah’ın göklerin ve yerin düzenini yürüttüğü ruhani kuvvetleri gösteriyorduk. Çünkü her şeyin, onu Allah’ın izniyle koruyan, işlerini düzen içinde yürüten bir melekuti gücü vardır. “…Kesin iman edenlerden olması için…” bunları yaptık. Yani bunları ona gösterdik ki, Allah’tan başkasının tesirinin olmadığını, varlıkları zatının aynısı olan isimleri ve her bir isimle beraber olan birtakım sıfatlarıyla idare ettiğini, bu yüzden varlıklar perdesinin gerisinde fiillerin çokluk arz ettiğini bilsin, anlasın. Varlık ile perdelenmiş, maddenin yanında durup onu aşamayan kimse, bu fiillerin varlıklardan kaynaklandığını düşünür. Maddeyi aşan ve varlık perdesini yırtan, ama aklın yanında durup kendini onunla sınırlandıran kimse de bu fiilleri melekuttan bilir. Buna karşılık, ilahi hidayet nuruyla doğru yolu bulan, basiret gözü açık olan kimse, yüce Allah’ın zatına göre melekutun, melekuta göre mülk mesabesinde olduğunu görür. Bu yüzden varlıklar için bir etki tasavvur etmediği gibi varlıkların melekutu için de tasavvur etmez, bilakis varlıkların maliki ve var edicisi için tasavvur eder ve şöyle der: Gerçekten Allah’tan başka ilah yoktur.

EN’ÂM SURESİ • 363

76-Gecenin karanlığı onu kaplayınca bir yıldız gördü, Rabbim budur, dedi. Yıldız batınca, batanları sevmem, dedi. 77-Ay’ı doğarken görünce, Rabbim budur, dedi. O da batınca, Rabbim bana doğru yolu göstermezse elbette yoldan sapan topluluklardan olurum, dedi. 78-Güneşi doğarken görünce de, Rabbim budur, zira bu daha büyük, dedi. O da batınca, dedi ki: Ey kavmim! Ben sizin (Allah’a) ortak koştuğunuz şeylerden uzağım. 79-Ben hanîf olarak, yüzümü semayı ve arzı yokdan var eden Allah’a çevirdim ve ben müşriklerden değilim. “Gecenin karanlığı onu kaplayınca…” çocukluk zamanında ve ilk gençlik çağında cismani tabiat âleminin gecesinin karanlığı üzerine çökünce “…gördü…” ruh ve ruhaniyet adı verilen nefis dediğimiz insani heykel melekutunun yıldızını gördü, feyzinin, hayatının ve rububiyetinin ondan olduğunu düşündü. Çünkü o sırada yüce Allah onu hayat veren (el-Muhyi) ismiyle görüyordu. Hal diliyle şöyle dedi: “Rabbim budur…yıldız batınca” nefis makamını aşıp kalp nuru üzerine doğunca, rüşd ve akletme etkileriyle onu aydınlatınca, nefsin mümkün nitelikli olduğunu ve cisme intiba etmesinin zorunluluğunu ona öğretince “batanları sevmem, dedi.” cisim mağribinde batan, onunla perdelenen, imkân karanlığı ile ve başkasına muhtaç olma ile örtünenleri sevmem. “…Görünce…” kalp makamına ulaştığı için kalp ayının doğduğunu, nefis ufkundan yükselip zuhur ettiğini görünce hakikâtleri keşfeden feyzin, ilmin ve rububiyetin ondan olduğunu düşündü. Çünkü o sırada yüce Allah onu alim ve hakim ismiyle görüyordu. “Rabbim budur, dedi. O da batınca…” kendisinden perdelenmesi, alanının dışına çıkması sonucu battığını, ayrıca nurunun ruh güneşinden kaynaklandığını, nefsin ve sıfatlarının karanlığında battığını, onunla perdelendiğini, dolayısıyla kendine ait bir nurunun olmadığını anlayınca, onun makamından yüz çevirdi ve şöyle diyerek ruh tecellisi yoluna girdi, süluka başladı: “Rabbim bana doğru yolu göstermezse…” yüzünün nuruna ulaştıran yola iletmezse “elbette yoldan sapan topluluklardan olurum.” Batıni şeylerle perdelenenlerden olurum. Nurani perdelerin ötesine geçemeyen Hıristiyanlar gibi.

364 • TEFSİRİ KEBİR / TE’VİLÂT

“Güneşi…görünce” ruh güneşini “doğarken…” üzerine tecelli ettiğini, nuruyla zuhur ettiğini görünce, feyzinin, müşahedesinin ve rububiyetinin ondan olduğunu düşündü. Çünkü o sırada yüce Allah onu gören (şahid), ali (yüce) ve azim (ulu) ismiyle görüyordu. “Rabbim budur, zira bu daha büyük, dedi.” Büyüklüğü ve ruhaniliğinin şiddetinden dolayı bu kanaate vardı. “O da batınca…” Hakk’ın tecellisinin nurlarının etrafı kaplaması, baki vechin parıltıları her şeyi aydınlatması, vahdet makamına eriştiği için zatın önündeki perdelerin açılması sonucu ruha ve kendi varlığına bakmanın şirk olduğunu düşündü ve şöyle dedi: “Ey kavmim! Ben sizin Allah’a ortak koştuğunuz şeylerden uzağım.” Ne olursa olsun, hepsinden beriyim. Çünkü O’ndan başkasının varlığı söz konusu değildir. “Ben…yüzümü (vechimi)…çevirdim.” zatımı ve varlığımı ruhlar semalarını ve nefis arzını “ …yaratan” a çevirdim, O’ndan başka her şeyden uzaklaştım, hatta, O’nda fena bulmak suretiyle kendi varlığımdan bile teberri ettim. “Ben müşriklerden değilim…” bende şirk adına bir şey yoktur; varlık kalıntılarının bulunması ve zuhur etmesi gibi bir şirk bende olmaz. 80-Kavmi onunla tartışmaya girişti. Onlara dedi ki: Beni doğru yola iletmişken, Allah hakkında benimle tartışıyor musunuz? Ben sizin O’na ortak koştuğunuz şeylerden korkmam. Ancak, Rabbim’in bir şey dilemesi hariç. Rabbimin ilmi her şeyi kuşatmıştır. Hâla ibret almıyor musunuz? 81-Siz, Allah’ın size haklarında hiçbir hüküm indirmediği şeyleri O’na ortak koşmaktan korkmazken, ben sizin ortak koştuğunuz şeylerden nasıl korkarım! Şimdi biliyorsanız (söyleyin), iki guruptan hangisi güvende olmaya daha lâyıktır?” 82-İnanıp da imanlarına herhangi bir haksızlık bulaştırmayanlar var ya, işte güven onlarındır ve onlar doğru yolu bulanlardır. 83-İşte bu, kavmine karşı İbrahim’e verdiğimiz delillerimizdir. Biz dilediğimiz kimselerin derecelerini yükseltiriz. Şüphesiz ki senin Rabbin hikmet sahibidir, hakkıyle bilendir. 84-Biz O’na İshak ve (İshak’ın oğlu) Yakub’u da armağan ettik; hepsini de doğru yola ilettik. Daha önce de Nuh’u ve O’nun soyundan Davud’u, Süleyman’ı, Eyyub’u, Yusuf’u, Musa’yı ve Harun’u doğru yola iletmiştik; Biz iyi davrananları işte böyle mükâfatlandırırız.

EN’ÂM SURESİ • 365

85-Zekeriyya, Yahya, İsa ve İlyas’ı da (doğru (Hak) yola iletmiştik). Hepsi de iyilerden idi. 86-İsmail, Elyesa’, Yunus ve Lût’u da (hidayete erdirdik). Hepsini âlemlere üstün kıldık. 87-Onların babalarından, çocuklarından ve bazılarına da. Onları seçkin kıldık ve doğru yola ilettik. kardeşlerinden

88-İşte bu, Allah’ın hidayetidir, kullarından dilediğini ona iletir. Eğer onlar da Allah’a ortak koşsalardı yapmakta oldukları amelleri elbette boşa giderdi. 89-İşte onlar, kendilerine kitab, hikmet ve Nübüvvet verdiğimiz kimselerdir. Eğer onlar (kâfirler) bunları inkâr ederse şüphesiz yerlerine bunları inkâr etmeyecek bir toplum getiririz. 90-İşte bunlar Allah’ın hidayete eriştirdiği kimselerdir. Sen de onların yoluna uy. De ki: Ben bu görevime karşılık sizden bir ücret istemiyorum. Bu (Kur’an) âlemler için ancak bir öğüttür. 91- (Yahudiler) Allah’ı gereği gibi tanımadılar. Çünkü “ Allah hiçbir beşere bir şey indirmedi” dediler. De ki: Öyle ise Musa’nın insanlara bir nûr ve hidayet olarak getirdiği Kitab’ı kim indirdi? Siz onu kâğıtlara yazıp (istediğinizi) açıklıyor, çoğunu da gizliyorsunuz. Sizin de atalarınızın da bilemediği şeyler (Kur’an’da) size öğretilmiştir. (Resûlüm) sen “ Allah” de, sonra onları bırak, daldıkları bataklıkta oynaya dursunlar! 92-Bu (Kur’an), Ümmü‘l-kurâ / şehirlerin anası (Mekke) ve çevresindekileri uyarman için sana indirdiğimiz ve kendinden öncekileri doğrulayıcı mübarek bir Kitab’dır. Âhirete inananlar buna da inanırlar ve onlar namazlarını hakkıyla kılmaya devam ederler. “Kavmi onunla tartışmaya girişti…” cisimlerden ve varlıklardan etkiyi nefyetme, Allah’tan başka tapılanları terk etme hususunda onunla tartıştılar. “…Dedi ki: Beni doğru yola iletmişken, Allah hakkında benimle tartışıyor musunuz?” O beni tevhide iletmiştir. “Ben sizin O’na ortak koştuğunuz şeylerden korkmam.” Varlıklar üzerinde bağımsız etkiye sahip olduklarını söylediğiniz şeylerden asla korkmam; “ancak… Rabbimin bir şey dilemesi hariç.” o vakit korkarım. Rabbimin, onlar tarafından bana istemediğim bir şeyin ilişmesini veya onlar tarafından bana bir zararın dokundurulmasını dilemesi başka. Bu da Ondan ve O’nun bilgisinden kaynaklanır, onlardan değil. “Rabbimin ilmi her şeyi

366 • TEFSİRİ KEBİR / TE’VİLÂT

kuşatmıştır.” Benim halimi ve benim yararıma olan şeyi bilir. Eğer onlar aracılığıyla bana zarar ilişmesinin benim için iyi olduğunu bilirse, yapar. “Hâlâ ibret almıyor musunuz?” aciz ile her şeye Kadir olanı birbirinden ayıramıyor musunuz? “İnananlar…” zati tevhide iman edenler “…bulaştırmayanlar…” imanlarına, nefsin kalpte zuhur etmesi ve varlık kalıntısı gibi zulümlerle karıştırmayanlar… çünkü varlık kalıntısının olması gizli şirktir. “işte güven onlarındır.” Beraberinde korku olmayan gerçek güven onlar içindir. “ve onlar doğru yolu bulanlardır…” hakikât aracılığıyla Hakk’a giden yolu bulmuşlardır. “İşte bu…delillerimizdir…” İbrahim’in kavmine karşı ortaya koyduğu tevhid bizim delilimizdir. “Hepsi de iyilerden idi.” Âlemin salahı, düzeninin korunması ve tedbirinin sürmesi için çabalıyorlardı. Çünkü, beşeri varlığın fena bulmasından sonra bahşedilmiş hakiki varlık ile istikamet bulmuşlardı. “Hepsini…üstün kıldık…” kendi zamanlarındaki âleme üstün kıldık. “Allah’ı gereği gibi tanımadılar.” Çünkü “Allah hiçbir beşere bir şey indirmedi.” dediler. Yani, Allah’ı olması gerektiği gibi tanımadılar. Çünkü tenzihte o kadar ileri gittiler ki O’nu kullarından uzaklaştırdılar. O kadar ki ilminden ve kelamından onlara bir şeyin zuhur etmesi mümkün görülmedi. Eğer O’nu gereği gibi tanısalardı, kullarının ve diğer her şeyin varlığının ancak O’nunla olduğunu, her şeyin O’nun varlığıyla var olduğunu, ancak O’nun varlığının olduğunu, bütün görünür âlemin O’nun zahiri, gaybi âleminin de O’nun batını olduğunu ve her şeyin bir zahirinin bir de batınının olduğunu bilirlerdi. Şu halde, O’nun bazı sıfatlarının beşeri bir varlıkta zuhur etmesinin ne sakıncası vardır. Hatta kâmil insandan başka batın ilminin ve hikmetinin kemalinin bir mazharı da yoktur. O halde Nebi, suret bakımından O’nun zahiri ve mana bakımından O’nun batınıdır. O’nun ilmi Nebinin kalbine iner, onun lisanında zuhur eder. Onun aracılığıyla kullarını zatına çağırır. Aslında ikilik yoktur, sadece sıfatlarının tafsili açısından söz konusu olabilir. Cem itibariyle Ondan başka mevcut yoktur, ne Nebi ne de bir başkası. O’nun sıfatlarının ve isimlerinin tafsilatını esas aldığımız zaman Nebi bazı sıfatlarıyla , O’nun zatına özel bir tarzda tabidir. Dolayısıyla, O’nun isimlerinden biri olur. Nebi, nübüvvetinde kâmil olunca, en büyük (a’zam) olur, ki gaybının, varlığının ve hikmetinin hazinelerinin kapıları ancak onunla açılır. Nitekim, daha önce bunu

EN’ÂM SURESİ • 367

duymuştun. O halde, hayret etsen de, onu anlamaktan mahrum kalmış, dolayısıyla apışıp kalsan da inkâr etme. Bakarsın, Allah basiret gözünü açar da hiçbir gözün göremediğini görürsün. Ya da kalbinin kulağını açar da hiçbir kulağın duyamadığını duyarsın. Yahut kalbini nurlandırır da hiçbir beşerin aklında geçiremediğini kavrarsın. 93-Allah’a karşı yalan uydurandan yahut kendisine hiçbir şey vahyedilmemişken “Bana da vahyolundu” diyenden ve “Ben de Allah’ın indirdiği âyetlerin benzerini indireceğim” diyenden daha zalim kim vardır! O zalimler, ölümün (boğucu) dalgaları içinde, melekler de pençelerini uzatmış, onlara: “Haydi canlarınızı kurtarın! Allah’a karşı gerçek olmayanı söylemenizden ve O’nun âyetlerine karşı kibirlilik azabı ile taslamış olmanızdan ötürü, bugün alçaklık cezalandırılacaksınız!” derken onların halini bir görsen! 94-And olsun ki, sizi ilk defa yarattığımız gibi teker teker bize geleceksiniz ve (dünyada) size verdiğimiz şeyleri arkanızda bırakacaksınız. Yaratılışınızda ortaklarımız sandığınız şefaatçilerinizi de yanınızda göremeyeceğiz. And olsun, aranız açılmış ve (ilâh) sandığınız şeyler sizden kaybolup gitmiştir. “Allah’a karşı yalan uydurandan…daha zalim kim vardır!” Kemale erdiğini, tevhide ulaştığını, sıfat çokluğundan ve yoğunluğundan kurtulduğunu iddia ettiği halde, sıfatlar içinde kalan, sözleri ve fiilleri itibariyle nefsiyle olduğu halde bunları Allah ile gerçekleştirdiğini ileri süren “kendisine hiçbir şey vahyedilmemişken “bana vahyolundu” diyen” vehminin ve hayalinin uydurduğu, aklının ve fikrinin ürettiği düşünceleri Allah’tan gelen vahiy, kutsal ruhtan inen feyiz olarak nitelendiren ve Nebiylik iddiasında bulunan kimseden daha zalim kim vardır! “Ben de Allah’ın indirdiği ayetlerin benzerini indireceğim, diyenden daha zalim kim vardır!” benliğin varlığıyla firavunlaşan, ilmi tevhidin ayni tevhid olduğunu vehmederek ilahlık iddiasında bulunan kimseden daha zalim kim vardır! “O zalimler…bir görsen!” kemal iddiasında bulunan perdelenmişleri zalimleri, fiilleri nefsani oldukları halde ilahi olduklarını ileri süren, nebilik taslayıp firavunlaşanları “ ölümün boğucu dalgaları arasında…” ölümün şiddeti ve sarhoşluğu içinde, iddialarını kaybetmiş, nefislerine şiddetle bağlı ve dünyaya güçlü bir sevgiyle sarıldıkları, hevanın arzuları içlerinde kök saldığı halde nefislerinden fena bulduklarını sanmalarının

368 • TEFSİRİ KEBİR / TE’VİLÂT

bir yanılgı olduğunu anladıkları anı bir görsen! Çünkü, onlar iradi ölümle ölmediler, şehvetlerden ve bedeni lezzetlerden sıyrılmadılar. Nefislerinin sıfatlarından ve iddialarından fena bulmadılar. Ta ki tabii ölümle yüz yüze kalıncaya kadar. “…Melekler…” onların nefsani kuvvetlerine destek veren yıldız ve felek nefislerinden âlemin kuvvetleri ve –daha önce işaret ettiğimiz gibiarınmak suretiyle kurtulduklarını iddia ettikleri halde, hayatlarında kendilerini istila eden tesirlerinden oluşan âlemin kuvvetleri “pençelerini uzatmışlardır…” onlar üzerindeki tesirleri güçlü, kuvvetlerinin tesiri ve nüfuzu derinliklerine ulaşmıştır. “Haydi canlarınızı kurtarın!” yani onlara şiddetle muamele ederler, düşkünlüklerinin şiddetinden, hasretlerinin çokluğundan ve bedenlerden ayrılmak kendilerine ağır geldiğinden onlara baskı uygularlar. “Bugün alçaklık azabı ile cezalandırılacaksınız!” nefislerinizin sıfatlarının varlığından, eziyet edici karanlık heyetlerin mevcudiyetinden, benliğinizin, firavunlaşmanızın perdelerinden dolayı aşağılanma azabını göreceksiniz. Nitekim, sıfatlarıyla “onları cezalandıracağını…” buyurmuştur. “Allah’a karşı gerçek olmayanı söylemenizden…dolayı.” Nefislerinizin sıfatlarından ve hevalarından sadır olan amellerinizi ve sözlerinizi Allah’a isnat etmenizden “ve O’nun ayetlerine karşı kibirlilik taslamış olmanızdan” , benliğinizle perdelenmiş olmanızdan, firavunlaşıp sıfatlarınıza hayran olmanızdan, bizim sıfatlarımız için onları silmeyi kabul etmemenizden, kendi sıfatlarınızın varlığından dolayı bizim sıfatlarımızdan perdelenmiş olmanızdan ve onlara karşı büyüklük taslamanızdan dolayı alçaklık azabıyla cezalandırılacaksınız. “And olsun…teker teker bize geleceksiniz….” sıfatlardan, ilişkilerden, ailelerden, akrabalardan ve varlıktan soyutlanmış, zat cemi aynına dalmış olarak bize geleceksiniz, “ sizi ilk defa yarattığımız gibi…” misak alınması sırasında ezelde hüviyetlerinizin zerrelerini inşa ederken… “Size verdiğimiz şeyleri arkanızda bırakacaksınız…” vesileleri, ilimleri ve faziletleri “arkanızda bırakacaksınız…. Yanınızda göremeyeceğiz.” vesilelerinizi, sebeplerinizi, hevanıza uyarak tercih ettiklerinizi, kuvvetle bağlandığınız sevgililerinizi, taptığınız düzmece ilahlarınızı “yaratılışınızda ortaklarımız sandığınız şefaatçilerinizi” sevgiyle bağlanıp taptıklarınızı, tesir gücüne sahip olduklarını

EN’ÂM SURESİ • 369

sandığınız, onlarla itibar kazandığınızı, saygınlığa kavuştuğunuzu sandığınız şeyleri geride bırakacaksınız. Artık durumlar değiştiği için aranıza ayrılık düşmüştür. Suretler ve şekiller değişmiştir. “İlâh sandığınız şeyler sizden kaybolup gitmiştir.” Kendi müşahedenizle mevcut saydığınız şeyler kaybolup gitmiştir. 95-Muhakkak Allah, tohumu ve çekirdeği çatlatandır, ölüden diriyi çıkaran, diriden de ölüyü çıkarandır. İşte Allah budur. O halde (Hak’tan) nasıl dönersiniz! 96-O, sabahı aydınlatandır. O, geceyi dinlenme zamanı, güneş ve ayı (vakitlerin tayini için) birer hesap ölçüsü kılmıştır. İşte bu, Azîz olan (ve her şeyi pek iyi bilen ) Aliym Allah’ın takdiridir. 97-O, kara ve denizin karanlıklarında kendileri ile yol bulasınız diye sizin için yıldızları yaratandır. Gerçekten biz, bilen bir toplum için âyetleri geniş geniş açıkladık. 98-O, sizi bir tek nefisten (Âdem’den) yaratandır. (Sizin için) bir kalma yeri, bir de emanet olarak konulacağınız yer vardır. Anlayan bir toplum için âyetleri ayrıntılı bir şekilde açıkladık. “Muhakkak, Allah…çatlatandır” kalp tanesini, ruh nuruyla çatlatıp ilim ve marifetleri ortaya çıkarır. Nefis çekirdeğini de kalp nuruyla yarıp ahlak ve erdemleri gözler önüne serer. “Çıkarandır…” bazen ruh nurunun istila etmesini sağlayarak kalp dirisini nefis ölüsünden “çıkarandır…” Bazen hevanın ve nefsin sıfatlarının istilasına uğramasını sağlayarak nefis ölüsünü de kalp dirisinden çıkarır. Onda baki kılar. “İşte Allah budur…” hallerinizi değiştirmeye ve sizi tavırlarınız içinde döndürüp size galip gelmeye kadirdir. “O halde nasıl…” O’ndan yüz çevirip başka taraflara dönersiniz! “O, sabahı aydınlatandır…” Ruh güneşinin aydınlığını ortaya çıkarıp etrafı aydınlatmasını sağlayarak nefis sıfatlarının karanlığını kalpten uzaklaştırır. “…Kılmıştır…” kalbin karanlığını kalp için sükunet aracı kılmıştır. Kalp, arkadaşlık, bazen dinlenmek için onda sükunet bulur. Ya da bedensel kuvvetlerin iskan ettikleri, karışıklıklardan kurtulup istikrar buldukları bir mesken kılmıştır. Ruh güneşi ve kalp ayı, şerefli ve baki varlıklardan sayılırlar. Ya da hallere ve vakitlere göre ilmi açıdan bu ikisi esas alınır. “İşte bu, Aziz olan… Allah’ın takdiridir.”





370 • TEFSİRİ KEBİR / TE’VİLÂT

Allah’ın bu takdiri gerçekleştirmeye gücü yeter. “Pek iyi bilen…” ortaya çıkıp inkişaf etme, ya da onlarla örtünüp perdelenme hallerini bilir. Bazen ikisiyle ve ikisinden perdelenmek suretiyle celalinin perdeleri gerisinde azizdir. Bazen tecelli edip ikisini kahretmesi ve yok etmesiyle azizdir. Hikmeti uyarınca yaptığını bilir. “ O… sizin için yıldızları yaratandır.” Duyu yıldızlarını yaratandır “…karanlıklarda kendileri ile yol bulasınız diye…” beden karalarında geçim maslahatlarına ve kalp denizlerinde de ilimlere ulaşmak suretiyle. “Gerçekten biz… ayetleri geniş geniş açıkladık.” Ruh, kalp ve duyuları “bilen bir toplum için” açıkladık. Çünkü “O, sizi bir tek nefisten yaratandır.” külli nefisten. “ Bir kalma yeri…” zuhur halinde beden arzında bir kalma yeri, “ bir de emanet olarak konulacağınız yer vardır.” fena halinde zat cemi aynında… “…Ayrıntılı bir şekilde açıkladık.” Nefsin zuhuru, kalması ve emanet edilmesi ayetlerini “anlayan bir toplum için” kalplerini aydınlatmak ve anlayışlarını berraklaştırmak suretiyle açıkladık. 99-O, sema’dan (gökten) su indirendir. İşte biz her çeşit bitkiyi onunla bitirdik. O bitkiden de kendisinde üst üste binmiş taneler bitireceğimiz bir yeşillik; hurmanın tomurcuğundan sarkan salkımlar; üzüm bağları; bir kısmı birbirine benzeyen, bir kısmı da benzemeyen zeytin ve nar bahçeleri meydana getirdik. Meyve verirken ve olgunlaştığı zaman her birinin meyvesine bakın! Kuşkusuz bütün bunlarda inanan bir toplum için ibretler vardır. 100-Cinleri Allah’a ortak koştular. Oysa ki onları da Allah yaratmıştı. Bilgisizce O’na oğullar ve kızlar yakıştırdılar. Hâşâ! O, onların ileri sürdüğü vasıflardan uzak ve yücedir. 101-O, semavat’ın (göklerin) ve arz’ın (yerin) eşsiz yaratıcısıdır. O’nun eşi olmadığı halde nasıl çocuğu olabilir! Onun eşi yoktur. Her şeyi O yaratmıştır ve her şeyi hakkıyla bilen Aliym O’dur. “O…indirendir…” ruh semasından ilim suyunu… “ Her çeşit bitkiyi onunla bitirdik…” her ahlak türünü ve her erdemi onunla ortaya çıkardık. “…Meydana getirdik…” ilim ve ahlak aracılığıyla nefis yeşilliği heyetini, güzel ve alımlı süs gibi bitkiler var ettik. “…Çıkarırız…” bu heyetten ve bu taze ve parlak nefisten birbirine terettüp eden şerefli,

EN’ÂM SURESİ • 371

memnun bırakan ameller, doğru niyetler çıkarırız; bunlar kalbin güç kaynaklarıdır. Akıl hurmalığından ve taalluklarının göz alıcılığından marifetler ve hakikâtler meydana getiririz ki bunlar elini uzattığında yakalayıvereceğin yakınlıktadır. Çünkü ruh nuruyla aydınlanıp zuhur etmişlerdir. Sanki apaçık bedihi gerçeklerdirler. “Üzüm bağları…” haller, zevkler, özellikle kalbi muhabbet türleri yeşertiriz ki, şırası ve halis suyu sarhoş edicidir. Tefekkür zeytini ve doğru tevehhüm narını yetiştiririz ki bunlardan maksat şerefli himmetler ve güzel, hayranlık uyandırıcı azimetlerdir. “…Benzeyen…” bunların bir kısmı birbirlerine benzerler. Akletmeler, tefekkürler, marifetler, hakikâtler, ameller, niyetler ve zat ve sıfat sevgisi gibi. “ …Benzemeyen…” bir kısmı da birbirlerine benzemezler. Ameller eşliğindeki sevgi türleri gibi. Veya mertebeleri, güçleri, zaafları, belirginlikleri veya gizlilikleri bakımından birbirlerine benzerler yahut bunların tümünde birbirlerine benzemezler. “Meyve verirken…her birinin meyvesine bakın!” Süluk sırasında ve halin başlangıcında denetleyerek gözetin ve gözetmeniz, bu meyvelere bakarken lezzet aldığınız gibi lezzet alıcı olsun. “Ve olgunlaştığı zaman…” huzura vasıl olduğu zaman kemalini gözetleyin. “Kuşkusuz, bütün bunlarda inanan bir toplum için ibretler vardır.” Ameli imanla inanan, bu ayetleri ve saydığımız halleri kesin ve pürüzsüz bir inançla benimseyen kimseler için ibret dersleri vardır. “Cinleri Allah’a ortak koştular…” Vehim ve hayal cinlerini Allah’a ortak koştular; onlara itaat ettiler, emirlerine boyun eğdiler. Halbuki, onları yaratanın Allah olduğunu biliyorlar. Şu halde nasıl Allah’tan başkasına ibadet ediyorlar? “O’na…yakıştırdılar…” tamamen iftira olarak uydurdular “oğullar…” akıllardan oğullar isnat ettiler ve “kızlar…” nefislerden kızlar yakıştırdılar; onların tıpkı O’nun gibi müessir ve mücerret olduklarına, O’ndan doğduklarına inandılar “bilgisizce…” onların Allah’ın isimleri ve sıfatları olduklarını, ancak O’nunla müessir olabildiklerini bilmeden… “Haşa!…O, yücedir…” Allah, mücerret, özel bir taayyünle belirginleşmiş mahsus ve taayyün etmiş varlıklardan biri olmaktan, kendisinden mücerret akıllardan ve nefislerden oluşan varlıkların kendisinden sadır olmasından münezzehtir, uludur “onların ileri sürdüğü vasıflardan…” büyüktür, yücedir.

372 • TEFSİRİ KEBİR / TE’VİLÂT

“O, göklerin (semanın) ve yerin (arzın eşsiz yaratıcısıdır…” ruhlar âlemi semasında ve bedenler âlemi arzında eşi ve benzeri yoktur. “O’nun…çocuğu nasıl olabilir?” bir şey nasıl O’na benzeyebilir? “eşi olmadığı halde…” …Çünkü eş, ancak türdeşlikten, benzerlikten kaynaklanır. O, hiçbir şeyin türdeşi, hemcinsi değildir. Hiçbir şeyin türdeşi, hemcinsi olmadığına göre, hiçbir şey O’na benzemez. Dolayısıyla, kendisinden doğan bir benzeri de olamaz. “her şeyi O yaratmıştır.” Zatında taayyün edecek şekilde tahsis etmesi ve kendi varlığıyla var kılması suretiyle yaratmıştır her şeyi. Yoksa hiçbir şey O’nun gibi var değildir. “O, her şeyi hakkıyla bilendir…” ilmi akılları, nefisleri ve başka şeyleri ihata eder, tıpkı varlığı her şeyi ihata ettiği gibi. Her şey, O’nun tarafından ihata edilmiştir. Hiçbir şey O’nun ilmini ihata edemez. Ancak O’nun ilmiyle bilinir, anca O’nun varlığıyla var olunur. Hiçbir şey O’na benzemez. Çünkü varlıklar kendi nefisleri itibariyle yokturlar. Yok olan bir şey mutlak varlığa nasıl benzesin?! 102-İşte Rabbiniz Allah O’dur. O’ndan başka ilâh yoktur. O, her şeyin yaratıcısıdır. Öyle ise O’na kulluk edin, O her şeye vekildir (güvenilip dayanılacak tek varlık O’dur). 103-Gözler O’nu göremez; halbuki O, gözleri görür. O, eşyayı pek iyi bilen, her şeyden haberdar olandır. 104- (Doğrusu) size Rabbiniz tarafından basiretler (idrak kabiliyeti) verilmiştir. Artık, kim hakkı görürse faydası kendisine, kim de kör olursa zararı kendinedir. Ben üzerinize bekçi değilim. 105-Böylece biz âyetleri geniş geniş açıklıyoruz ki, “ Sen ders almışsın” desinler de biz de anlayan toplum için Kur’an’ı iyice açıklayalım. 106-Rabbinden sana vahyolunana uy. O’ndan başka ilâh yoktur. Müşriklerden yüz çevir. 107-Allah dileseydi, onlar ortak koşmazlardı. Biz seni onların üzerine bir bekçi kılmadık. Sen onların vekili de değilsin. 108-Allah’dan başkasına tapanlara (ve putlarına) sövmeyin; sonra onlar da bilmeyerek Allah’a söverler. Böylece, biz her ümmete kendi işlerini câzip gösterdik. Sonunda dönüşleri Rablerinedir. Artık O ne yaptıklarını kendilerine bildirecektir.

EN’ÂM SURESİ • 373

“İşte…” eşsiz yaratıcı, benzersiz ve bu sıfatların tümüne sahip “Rabbiniz Allah O’dur…Başka ilâh yoktur” varlıkta, ancak “ O …” vardır. Yani cem itibariyle O’ndan başka mevcut yoktur. “O, her şeyin yaratıcısıdır.” Sıfatlarının tafsilatı itibariyle. Öyleyse ibadeti sırf O’na has kılın. Yani bütün sıfatlarla mevsuf varlığı O’na tahsis edin. Ki Allah O’dur, Ondan başkası değil. “O her şeye vekildir.” Yani kulluk sunulmayı, her şeyi yaratıp varlığını başlatandan başkası hakketmez. Bunun yanında O, her şeyin vekilidir, her şeyi korur, yönetir, rızıklarına ve muhtaç oldukları şeylere iletir, ta ki kendilerine sonradan eklemlenen kemal derecesine ulaşıncaya kadar. “Gözler O’nu göremez…” gözler O’nu ihata edemez. Çünkü O, latiftir, gözlerin idrakinden yücedir. Gözler kendilerini göremezken O’nu nasıl görsünler? Kaldı ki gözlerin ışığı da O’ndandır. “Halbuki O, gözleri görür.” Çünkü O her şeyi kuşatmıştır ve görmesi latiftir. “Size Rabbiniz tarafından basiretler verilmiştir.” apaçık ayetler verilmiştir. Bundan maksat da sıfatlarının tecellilerinin suretleridir, ki kalplerin basiretlerinin nurlarıdır bunlar. Basiret, kalbin görmesini sağlayan bir nurdur. Tıpkı basar, gözün görmesini sağlayan ışık olduğu gibi. “Artık kim…görürse…” yani bu basiret aracılığıyla gören biri olursa görmesinin ve hidayetinin faydası kendi nefsinedir. Kim de bundan perdelenirse, perdelenmesinin neden olduğu zarar başkasına geçmez, sadece kendisine yönelir. “Ben üzerinize bekçi değilim…” size kontrol eden, sapıklıktan koruyan bir denetçi değilim. Bilakis, koruyucu olan Allah’tır, sizi ve amellerinizi koruyan O’dur. “Allah dileseydi, onlar ortak koşmazlardı.” Yani, meydana gelen bir şey, ancak Allah’ın dilemesiyle meydana gelir. Hiç kuşkusuz, şirke girmelerine ön ayak istidatları, babaların eğitimi ve gelenekler gibi şirke sürükleyen sebepler de Allah’ın iradesiyle meydana gelirler, aksi takdirde böyle bir şey olmazdı. Eğer buna inanırlarsa, bu, Allah’ın hidayet etmesiyledir, yok eğer inanmazlarsa, o zaman sen bu durumu nefsine ağırlık yapma. “Biz seni onların üzerine bir bekçi kılmadık.” sen, onları sapıklıktan koruyan bir bekçi değilsin. “Sen…değilsin.” Sen, onların iman etmeleri için başlarına dikilmiş bir bekçi de değilsin. Bu durum, az sonra onları eleştirmek maksadıyla dile getirilen gerçeklerle

374 • TEFSİRİ KEBİR / TE’VİLÂT

de çelişmez: “Putperestler diyecekler ki: Allah dileseydi ortak koşmazdık.” (Enam, 148)… Çünkü bu sözü inat olsun diye söylüyorlar. Bunu gerekçe yaparak iman etme önerisini savmak istiyorlar, inanarak değil. Dolayısıyla, onların bu sözü, özü itibariyle doğru da olsa, onlar bu bağlamda yalancıdırlar, Resulü yalanlayanlardırlar. Eğer doğru sözlü olsalardı, müminlerin tevhidinin, aynı şekilde bütün dinlerin de Allah’ın iradesiyle olduğunu bilirlerdi, inat etmezlerdi, hiçbir mümine düşmanlık etmezlerdi. Eğer, meydana gelen her şeyin Allah’ın iradesiyle meydana geldiğini bilselerdi, müşrik olarak kalmaz, muvahhit olurlardı. Ama onlar, yalanlama ve inatçılık etme maksadıyla bu sözü söylemişlerdir. Maksatları, şirkten vazgeçmelerinin mümkün olmadığını ispat etmektir. Bu yüzden yüce Allah bu sözlerinden dolayı onları ayıplıyor, çünkü özü itibariyle böyle değildir ve onlar Allah’ın dilemesinin nasıl olduğunu da bilmiyorlar. Yani Allah’ın iradesinin, geçmişte şirk koşmaları, şimdi de iman etmemeleri yönünde olduğunu bilmiyorlar. Çünkü içlerindeki herkesin kalbi mühürlenmiş değildir. Bunun kanıtı da içlerinde bazı kimselerin iman etmiş olmasıdır. O halde, bazılarının imana ve tevhide yatkın oldukları halde geleneklerle, atalarından gördükleri uygulamalarla perdelenip şirk koşmuş olmaları pekala mümkündür. Bunlar uyarıyı duydukları, tevhid ayetlerini gördükleri zaman Hakk’a şevkle yönelebilir, perdeleri kalkabilir ve tevhide inanabilirler. Bu yüzden, yüce Allah, söyledikleri o sözden dolayı onları kınıyor ve Allah’ın daimi surette kendilerinden bunu istediğine ilişkin delil ortaya koymalarını istiyor. Bu arada kendilerinden önceki toplulukların akıbetlerine dikkât çekerek onları uyarıyor. Ki içinde en küçük bir istidat kırıntısı kalan biri varsa içlerinde, delili çürütüldüğü, ortaya süreceği delil olmadığı, kendinden önceki inkârcıların korkunç akıbetlerine dikkât çeken uyarıyı duyduğu zaman perdesi kalksın, kalbi yumuşasın ve iman etsin. Bu da kuşkusuz, Allah’ın muvaffak kılması, lütfetmesidir. Çünkü, hikmet âlemi sebeplere dayanır. Ama reddedilmiş, kalplerinin üzerine mühür vurulmuş bedbahtlardan olan kimse, ta baştan itibaren bu çağrıya başını kaldırıp bakmaz, kulak vermez. 109-Kendilerine bir mucize gelirse ona mutlaka inanacaklarına dair kuvvetli bir şekilde Allah’a and içtiler. De ki: Mucizeler ancak Allah katındandır. Ama mucize geldiğinde de inanmayacaklarının farkında mısınız?

EN’ÂM SURESİ • 375

110-Yine O’na iman etmedikleri ilk durumdaki gibi onların gönüllerini ve gözlerini ters çeviririz. Ve onları şaşkın olarak azgınlıkları içerisinde bırakırız. 111-Eğer biz onlara melekleri indirseydik, ölüler de onlarla konuşsaydı ve her şeyi toplayıp karşılarına getirseydik, Allah dilemedikçe yine de inanacak değillerdi; fakat çokları bunu bilmezler. “Kendilerine bir mucize gelirse….kuvvetli bir şekilde Allah’a and (yemin) içtiler.” … Mucize istediler ve apaçık delillere arkalarını döndüler. Çünkü duyularla ve maddi değerlerle perdelenmişlerdi. Dolayısıyla, hikmet esaslı davet, davayı delillerle ispat etme yöntemi, aklı başında olan istidat sahibi kimseler üzerinde etkili ve başarılı olduğu gibi, onlar üzerinde etkili ve başarılı olmadı. “De ki: Mucizeler…” gerçekleşmesini istedikleri mucizeler, kudret âleminden gelir, ancak O’nun katından kaynaklanır. “farkında mısınız?” mucizeler geldiğinde de inanmayacaklarını biliyor musunuz?! Yani, ben onları sizden daha iyi bilirim; onlar mucizelere de inanmazlar. Ya da, mucize geldiğinde onların iman edeceklerini nereden biliyorsunuz? Belki de mucizeler geldiğinde onlara inanmazlar! Allah bir kimsenin inanmasını irade etmediği zaman, istediği mucize geldiğinde, onun kalbini ve gözünü ters yüz eder. Böyle bir kimse, mucize inmesi durumunda inanacağını ileri sürdüğü halde, mucize geldiğinde “bu büyüdür” der ve iman etmez. Tıpkı mucizenin gelmesinden önce iman etmediği gibi. Yüce Allah onu nefsinin sıfatlarıyla zuhur etmesi hali içinde, onlarla perdelenmiş olarak bırakır. Bu yüzden, ikinci ayetin sonunda “Allah dilemedikçe yine de iman edecek değillerdir.” Yani iman etme istidadına sahip kimse, makul olanı anlar, delili kavrar, Allah’ın hidayetinden kaynaklanan en basit bir nur ile basiret açılır ve en küçük bir sebeple iman eder. Fakat iman etme istidadına sahip olmayan ve kendisinde böyle bir istidat yaratılmayan kimse olağanüstü ya da olağan tüm ayetleri görse de, bunların onun üzerinde en küçük bir etkisi olmaz. “Fakat çokları bunu bilmezler…” iman etmenin Allah’ın dilemesiyle olduğunu, mucizelerle olmadığını bilmezler. Aslında mucize görmekten kaynaklanan bir imanın değeri de olmaz. Böyle bir iman salt maddi bir olguyu kabul etmekten, dil ile ikrar etmekten ibaret olabilir. Kalpte buna dair en küçük bir anlam kırıntısı yer edinmeyebilir. Tıpkı Samiri’nin

376 • TEFSİRİ KEBİR / TE’VİLÂT

adamlarının inanması gibi. İman ise ancak kalp ile olan bir şeydir. Nitekim, yüce Allah bir ayette şöyle buyurmuştur: “Bedeviler “inandık” dediler. De ki: Siz iman etmediniz, ama “ boyun eğdik” deyin. Henüz iman kalplerinize yerleşmedi.” (Hucurat, 14) 112-Böylece biz, her Nebiyye insan ve cin şeytanlarını düşman kıldık. (Bunlar), aldatmak için birbirlerine yaldızlı sözler fısıldarlar. Rabbin dileseydi onu da yapamazlardı. Artık onları uydurdukları şeylerle baş başa bırak. 113-Ahirete inanmayanların kalpleri ona (yaldızlı söze) kansın, ondan hoşlansınlar ve işledikleri suçu işlemeye devam etsinler diye (böyle yaparlar). 114- (De ki): Allah’tan başka bir hakem mi arayacağım? Halbuki size Kitab’ı açık olarak indiren O’dur. Kendilerine Kitap verdiğimiz kimseler, Kur’an’ın gerçekten Rabbin tarafından indirilmiş olduğunu bilirler. Sakın şüpheye düşenlerden olma! “Böylece biz, her Nebiye…düşman kıldık.” …Ruhların mertebelerinin tertip düzeni, en berrak ve en nurlu istidatların karşısında en bulanık, en karanlık ve en uzak istidatların olmasını gerektirmektedir. Bu da her Nebiynin bir düşmanının olmasını kaçınılmaz kılmıştır. Çünkü aralarında hakiki anlamda bir zıtlık vardır. Nebiynin karşısında bir düşmanın olmasının yararı şudur: Nebiy için istidadı itibariyle takdir edilen kemal, ancak yardım isteme sevgisi gücüyle üzerinde zuhur edebilir. Düşmanın Nebiye yönelik kahrı da, onun aracılığıyla nefsinin kırılması, aşağılanması ve küçümsenmesi içindir. Nebiy, düşmanının karşıtlığı sayesinde bu makamda sebat eder, nefisten ve lezzetlerinden yüz çevirme hususunda üstün bir direniş sergiler. Düşmanla uğraştığı için nefsinin farkında bile olmaz. Bu da hamiyetin yüksekliğinden ve fazilete yönelik hırsın gücünden ileri gelir. Ki düşmanı bununla kahreder, bununla hayvani ve şeytani giysilerden kaçınır. Kendisini makamından ve münasebetinden uzaklaştırmasından sakınır. Böylece tan edilmesine, tahkir edilmesine ve aşağılanmasına fırsat vermez. Nitekim Hz. Resulullah (s.a.v) şöyle buyurmuştur: “Hiçbir nebiy benim çektiğim eziyeti çekmemiştir.” Çünkü hiç kimsenin kemali onun kemalinin düzeyinde değildir. Dolayısıyla, bu kemalin fiiliyat çıkarılmasına ilişkin sebeplerin de daha güçlü olması gerekir. Çünkü Hz. Resulullah (s.a.v.)

EN’ÂM SURESİ • 377

nefsin sıfatlarından ve adetlerinden son derece uzaktır. “Ahirete inanmayanların kalpleri ona kansın.” Bağlantıları ve münasebetleriyle perdelenmiş olanlar ona meyletsinler diye. “Ondan hoşlansınlar…” ona karşı sevgi besledikleri için ondan razı olsunlar diye. Böylece azgınlıkları daha da güçlenir ve birbirlerine yardım ederler. İçlerindeki kötülükler fiiliyata geçer, azgınlıkları ve Resulullaha yönelik saldırıları daha da artar. Dolayısıyla, Resulullah’ın kemali güçlenir ve bunun sebebiyle de müminlerin duyguları ve etkenleri de harekete geçer. Çünkü onların Resulullahla münasebetleri vardır. Bu yüzden hamiyetleri kabarır, Resulullaha yönelik sevgileri artar, Ona daha fazla yardım etmeye başlarlar. Bunun neticesinde onların da kemalleri dışarıya yansır. Resulullah da onlardan güç bulur. Nitekim şöyle denmiştir: “Şeyhlerin şöhretinin ve müritlerinin çokluğunun sebebi, münkirlerin onlara yönelik saldırılarıdır.” 115-Rabbinin sözü, doğruluk ve adalet bakımından tamamlanmıştır. O’nun sözlerini değiştirecek kimse yoktur. O işitendir, bilendir. 116-Arz’da (yeryüzünde) bulunanların çoğuna uyacak olursan, seni Allah’ın yolundan saptırırlar. Onlar zandan başka bir şeye tâbi olmaz, yalandan başka söz de söylemezler. 117-Muhakkak ki senin Rabbin, evet O, kendi yolundan sapanı en iyi bilendir. O, doğru yolda gidenleri de iyi bilendir. 118-Allah’ın âyetlerine inanıyorsanız, üzerine O’nun adı anılarak kesilenlerden yeyin. 119-Üzerine Allah’ın adı anılıp kesilenden yememenize sebep ne? Oysa Allah, çaresiz yemek zorunda kaldığınız dışında, haram kıldığı şeyleri size açıklamıştır. Doğrusu birçokları bilgisizce kendi kötü arzularına uyarak saptırıyorlar. Muhakkak ki Rabbin haddi aşanları çok iyi bilir. 120-Günahın açığını da gizlisini de bırakın! Çünkü günah işleyenler, yaptıklarının cezasını mutlaka çekeceklerdir. 121-Üzerine Allah’ın adı anılmadan kesilen hayvanlardan yemeyin. Kuşkusuz bu büyük günahtır. Gerçekten şeytanlar dostlarına, sizinle mücadele etmeleri için telkinde bulunurlar. Eğer onlara uyarsanız şüphesiz siz de Allah’a ortak koşanlar olursunuz.

378 • TEFSİRİ KEBİR / TE’VİLÂT

122-Ölü iken dirilttiğimiz ve kendisine insanlar arasında yürüyebileceği bir ışık verdiğimiz kimse, karanlıklar içinde kalıp ondan hiç çıkamayacak durumdaki kimse gibi olur mu! İşte kâfirlere yaptıkları böyle süslü gösterilmiştir. “Rabbinin sözü, doğruluk ve adalet bakımından tamamlanmıştır.” Ezelde, Müslüman olanın Müslüman olması, kâfir olanın kâfir olması, birini sevenin sevmesi ve birine düşmanlık edenin düşmanlık etmesi şeklinde hükme bağlayıp takdir ettiği yargısı kesin bir yargı, doğru bir hüküm, realiteye uygun, her söz ve her kemal münasebetiyle adil bir hükümdür. Söz ve kemalin sadır olduğu kimsenin haline uygundur ve bu halin gerektirdiği bir durumdur. “…Değiştirecek kimse yoktur.” ezeli hükümlerini kimse değiştiremez. “O işitendir…” izhar ettikleri takdir edilmiş söz ve fiilleri işitir. “Bilendir…” gizlediklerini bilir. “Yeryüzünde bulunanların çoğuna…” dünyaya, nefis âlemine ve tabiata meyletmek suretiyle süfli cihette bulunanların çoğuna uyacak olursan “seni Allah’ın yolundan saptırırlar.” Süslerini sana çekici göstermek, içinde bulundukları hayat tarzına seni davet etmek isterler. “Onlar zandan başka bir şeye tabi olmaz.” Çünkü nefis makamında, vehimlerle ve hayallerle yakini inançtan (imandan) perdelenmişlerdir. “Onlar ancak…” suretlerden hareketle anlamlar, dünyadan hareketle ahiret hakkında tahmin yürütürler; ahiret hallerini, Hakk’ın zatını ve sıfatlarını dünya halleri, kendi zatları ve sıfatları gibi değerlendirirler, bu yüzden de şirke düşerler. Bunun neticesinde de bazı haramları helal sayarlar. “ …Yiyin…” bu ifadeyle başlayan ayetin anlamı, Maide suresinde yer alan ilgili ayetin anlamına benzediği için okuyucu tarafından bilinmektedir. Burada aynı konunun yeniden gündeme getirilmesinin nedeni sapıklara itaat etmenin, onlara tabi olmanın nehyedilmesidir. “…Günahın açığını…” bedenin organlarında zuhur eden kötü amelleri ve sözleri, “gizlisini…” bozuk inançları ve batıl kararları bırakın! “Ölü iken…” cehaletle ölü iken. Bundan maksat, nefis ve nefsin sıfatlarıyla perdelenmesi halidir. “Dirilttiğimiz…” ilimle ve Hak sevgisiyle ya da sıfatlarımızın tecellileriyle sıfatlarından oluşan perdeleri açmakla dirilttiğimiz, “bir ışık verdiğimiz…” hidayetimizden ve ilmimizden bir nur bahşettiğimiz ya da sıfatlarımızdan bir nur verdiğimiz yahut da mertebesine göre bizim zatımızla kaim oluşu itibariyle kendimizden bir nur verdiğimiz kimse, sıfatı şu sözde açıklanan kimse gibi midir? Yani

EN’ÂM SURESİ • 379

nefsinden ve nefsinin sıfatlarından ve de fiillerinden oluşan karanlıklar içinde olup oradan çıkamayan kimse gibi midir? “İşte…böyle süslü gösterilmiştir.” perdelenmişlere amelleri böyle süslü gösterilmiş ve bu yüzden amelleriyle perdelenmişlerdir. 123-Böylece biz, her kasabada, oralarda bozgunculuk yapmaları için, günahkârlarını liderler yaptık. Onlar yalnız kendilerini aldatırlar, ama farkında olmazlar. 124-Onlara bir âyet geldiğinde, Allah’ın resullerine verilenin benzeri bize de verilmedikçe kesinlikle inanmayız, dediler. Allah, risaletini kime vereceğini daha iyi bilir. Suç işleyenlere, yapmakta oldukları hilelere karşılık Allah tarafından aşağılık ve çetin bir azap erişecektir. 125-Allah kimi doğru yola iletmek isterse onun kalbini İslâm’a açar; kimi de saptırmak isterse göğe çıkıyormuş gibi kalbini iyice daraltır. Allah inanmayanların üstüne işte böyle murdarlık verir. “Böylece biz, her kasabada…yaptık.” Nebiylerin yüceltilmesi ile ilgili olarak zikredilen hikmetten dolayı her kasabada, aynı şekilde bedenden ibaret olan insanın varlık memleketinde “günahkârlarını liderler” kötülükleri ısrarla emreden nefsin kuvvetlerinden günahkârları liderler yaptık. “oralarda bozgunculuk yapmaları için…” kalbi saptırmak, fitneye düşürmek ve azdırmak suretiyle bozgunculuk yapsınlar diye. “Onlar ancak kendilerini aldatırlar.” Ancak kendilerine tuzak kurarlar. Çünkü tuzaklarının sonu kendi aleyhlerine döner. Şöyle ki: Aletlerin ve sebeplerin yitip gitmesi ateşiyle heva cehenneminde, lezzetlerden ve şehvetlerden yoksunluk ateşinde yanarlar. Ayrıca beden harap olup, ahiret yurdunda yeniden diriliş gerçekleşince kaybettikleri cismani aletleri en çirkin surette ve en kötü halde yeniden karşılarına çıkar. “Onlara bir ayet geldiğinde…” kalbi bir sıfattan bir ayet, yaratılış melekesi heyetinden bir nurun parıldayışı veya bir ilim ve hikmet yahut ruhtan bir feyiz geldiğinde , yüz çevirmek suretiyle onu inkâr ederler, vehim ve hayalden aklın ve fikrin idraklerine benzer idrakler, tahayyüli terkipler ve vehmi mugalatalar temenni ederek bunlar aracılığıyla hak burhanlardan yüz çevirirler ki bunlara iman edip benimsesinler. “Allah, risaletini kime vereceğini daha iyi bilir.” Onu ancak heyulani maddelerden soyutlanmış ruhani kuvvetlerden layık olan yere tevdi eder. “Suç işleyenlere… erişecektir.” Perdelenmişlikleri ve tuzak

380 • TEFSİRİ KEBİR / TE’VİLÂT

kurmaları, hidayete kabiliyetleri olanları saptırmaları veya saf kalpleriyle iman edenleri yoldan çıkarmaları nedeniyle “Allah tarafından aşağılık” ilişecektir. Kudretleri tükenecek ve bedenin harap olmasıyla kıskıvrak yakalanacaklardır. “Çetin bir azap” erişecektir. Yani varoluşlarına uygun olan şeylerden yoksun kalacaklardır. Cismani ahirette kendilerine uygun olmayan şeylere ulaşacaklardır. Bütün bunların sebebi hileler kurarak bozgunculuk yapmalarıdır. “Allah kimi doğru yola iletmek isterse…” bu kuvvetlerden kimi akla uymaya iletirse “onun kalbini…açar.” Yani onun için kolaylaştırır ve kalbe dönük yüzünü genişletir, enginleştirir ki nurunu kabul edebilsin, O’na teslim olmaya elverişli olsun. “ Kimi de saptırmak isterse…kalbini…” ona da hidayeti zorlaştırır, bu amaca ulaşmasını imkânsız kılacak şekilde acizleştirir. “iyice daraltır.” karanlık, eksik istidatlı, nuru kabul etmede yetersiz yapar. Sanki kalbin nuruyla aydınlanma isteğini sonuçsuz bırakan, feyiz talebini engelleyen bir mani varmış gibi. Daha önce zikrettiğimiz tevili esas aldığımızda anlam bu şekilde belirginleşir. Ama önceki ayetin zahiri anlamını göz önünde bulundurursak şu sonuca ulaşırız: Allah kimi tevhide iletmek isterse onun kalbini, Hakk’ın nurunu kabul edecek, varlığını Allah’a teslim edecek şekilde açar. Yani nefsinin sıfatlarından oluşan perdeleri, kalbinin nefse bakan yüzünün üzerinden kaldırır, böylece Hakk’ın nurunu kabul edecek kadar bir alan açılır. Kimi de saptırmak isterse onun kalbini iyice daraltır, sıkıştırır, nefsinin sıfatlarını kalbine musallat kılar, onun üzerinde baskı kurmalarını sağlar. “…çıkıyormuş gibi…” bu bedensel heyetlerle ruh semasına yükseliyormuş gibi. Oysa bedensel heyetlerle ruh semasına yükselmek mümkün değildir. “Allah…işte böyle…verir.” maddi bağlılıklarla kirlenme pisliğini veya bedensel heyetlerle azap görme murdarlığını “inanmayanların üstüne” işte böyle atar. 126-Bu (din), Rabbinin dosdoğru yoludur. Biz, öğüt alacak bir kavim için âyetleri ayrıntılı olarak açıkladık. 127-Rableri katında onlara esenlik yurdu (cennet) vardır.Ve yapmakta oldukları (güzel) işler sebebiyle Allah onların dostudur.

EN’ÂM SURESİ • 381

128-Allah, onların hepsini bir araya topladığı gün, “Ey cinler (şeytanlar) topluluğu! Siz insanlarla çok uğraştınız” der. Onların, insanlardan olan dostları ise: “Ey Rabbimiz! (Biz) birbirimizden yararlandık ve bize verdiğin sürenin sonuna ulaştık” derler. Allah da buyurur ki: Allah’ın dilediği hariç, içinde ebedî kalacağınız yer ateştir. Şüphesiz, Rabbin hikmet sahibidir, bilendir. “Bu…” tevhid yolu ve vechi (yüzü) Allah’a teslim etme, “Rabbinin dosdoğru yoludur.” Bu yolda hiçbir şekilde eğrilik yoktur. Suret veya anlam tarafına ya da Allah’dan başkasına nazar etmeye, dolayısıyla O’na ortak koşmaya meyletmez. “Biz, öğüt alacak bir kavim için ayetleri ayrıntılı olarak açıkladık.” İstidatlarına yerleşmiş marifetleri ve hakikâtleri açıkladık: onunla doğru yolu bulurlar. “ …Onlara esenlik yurdu vardır.” her türlü eksiklikten ve felaketten, herhangi bir sıfatın zuhur etmesi ve varlık kalıntısının bulunması korkusundan yana selamette olma vardır. “Rableri katında…” sıfatlarının veya zatının huzurunda. Sülukları esnasında gerçekleştirdikleri kalbi ve bedensel amelleri sonucu hadisliklerin (sonradan oluş hallerinin) fena bulmasından sonra ebedi beka ile onları güvende kılar. “…Bir araya topladığı gün.” Mutlak cem aynı gününde “hepsini…” topladığı zaman şöyle deriz: “Ey cinler topluluğu!” nefsani kuvvetler cinleri! “Siz insanlarla çok uğraştınız…” zahiri duyu ve azalarla veya insani suretlerle uğraştınız; onları size tabi kılmaya, size itaat etmelerini sağlamaya çalıştınız. Telkinlerde bulundunuz, dünyevi nimet kırıntılarını, cismani lezzetleri onlara süslü gösterdiniz. Kulaklarına günahları fısıldadınız. “Onların insanlardan olan dostları…derler…” cinleri dost edinen insanlar “ Ey Rabbimiz! Biz birbirimizden yararlandık.” Cem suretinde öbüründen istifade etti. “ve bize verdiğin sürenin sonuna ulaştık.” Ölüme veya cismani olarak en çirkin surette ve en kötü bir yaşayışla ahirete vardık. “Allah buyurur ki:…ateştir.” sizin yeriniz lezzetler mahrum olma ve elem duyma ateşidir. “İçinde ebedi kalacağınız yer……” ancak “Allah’ın dilediği” vakit “hariç…” azabınızın hafiflemesini dilemesi hariç. Ya da içinizde azabının sebebi inancında kökleşmiş şirk olmayan kimsenin kurtulması hariç. “ Şüphesiz Rabbin hikmet sahibidir.” Hikmet uyarınca, ancak sizin kazandığınız nefislerinizin heyetleriyle size azap eder. “ Bilendir…” inancından dolayı azap görmesi ve dolayısıyla azabının devam etmesi gerekenleri bilir veya amellerinin kötü heyetlerini bilir ve buna göre ona azap eder, sonra da bu azaptan kurtarır.

382 • TEFSİRİ KEBİR / TE’VİLÂT

129-İşte böylece işledikleri günahlardan ötürü zalimlerin bir kısmını diğer bir kısmının peşine takarız. 130-Ey cin ve insan topluluğu! İçinizden size âyetlerimi anlatan ve bu günle karşılaşacağınıza dair sizi uyaran Resuller gelmedi mi! Derler ki: “Kendi aleyhimize şahitlik ederiz.” Dünya hayatı onları aldattı ve kâfir olduklarına dair kendi aleyhlerine şahitlik ettiler. 131-Hakikat şudur ki: Halkı habersizken, Rabbin haksızlık ile ülkeleri helâk edici değildir. 132-Herkesin yaptıkları işlere göre dereceleri vardır. Rabbin onların yaptıklarından habersiz değildir. 133-Rabbin zengindir, rahmet sahibidir. Dilerse sizi yok eder ve sizi başka bir kavmin zürriyetinden yarattığı gibi sizden sonra yerinize dilediği bir kavmi yaratır. 134-Size vaat edilen mutlaka gelecektir; siz bunu önleyemezsiniz. 135-De ki: Ey kavmim! Elinizden geleni yapın! Ben de yapacağım! Yurdun (dünyanın) sonunun kimin lehine olduğunu yakında bileceksiniz. Gerçek şu ki, zalimler iflah olmazlar. 136-Allah’ın yarattığı ekinlerle hayvanlardan Allah’a pay ayırıp zanlarınca, bu Allah’a, bu da ortaklarımıza (putlarımıza) dediler. Ortakları için ayrılan Allah’a ulaşmıyor, fakat Allah için ayrılan ortaklarına ulaşıyor! Ne kötü hüküm veriyorlar? 137-Bunun gibi ortakları, müşriklerden çoğuna çocuklarını (kızlarını) öldürmeyi hoş gösterdi ki, hem kendilerini mahvetsinler hem de dinlerini karıştırıp bozsunlar! Allah dileseydi bunu yapamazlardı. Öyle ise onları uydurdukları ile baş başa bırak! 138-Onlar saçma düşüncelerine göre dediler ki: “Bu (tanrılar için ayrılan) hayvanlarla ekinler haramdır. Bunları bizim dilediğimizden başkası yiyemez. Bunlar da binilmesi yasaklanmış hayvanlardır.” Birtakım hayvanlar da vardır ki, (Allah böyle emrediyor diye) O’na iftira ederek üzerlerine Allah’ın adını anmazlar. Yapmakta oldukları iftiraları yüzünden Allah onları cezalandıracaktır. 139-Dediler ki: “Şu hayvanların karınlarında olanlar yalnız erkeklerimize aittir, kadınlarımıza ise haram kılınmıştır. Şayet (yavru) ölü doğarsa, o zaman (kadın erkek) hepsi onda ortaktır.” Allah bu değerlendirmelerinin cezasını verecektir. Şüphesiz ki O hikmet sahibidir, hakkıyla bilendir.

EN’ÂM SURESİ • 383

140-Bilgisizlikleri yüzünden beyinsizce çocuklarını öldürenler ve Allah’ın kendilerine verdiği rızkı, Allah’a iftira ederek (kadınlara) haram kılanlar, muhakkak ki ziyana uğramışlardır. Onlar gerçekten sapmışlardır ve doğru yolu bulacak da değillerdir. 141-Çardaklı ve çardaksız (üzüm) bahçeleri, ürünleri çeşit çeşit hurmaları, ekinleri, birbirine benzer ve benzemez biçimde zeytin ve narları yaratan O’dur. Her biri meyve verdiği zaman meyvesinden yeyin. Devşirilip toplandığı gün de hakkını (zekât ve sadakasını) verin, fakat israf etmeyin; çünkü Allah israf edenleri sevmez. 142-Hayvanlardan yük taşıyanı ve tüyünden döşek yapılanları yaratan O’dur. Allah’ın size verdiği rızıktan yeyin, şeytanın ardına düşmeyin; şüphesiz o sizin için apaçık bir düşmandır. 143- (Dişi ve erkek olarak) sekiz eş yarattı: Koyundan iki, keçiden iki… De ki: O, bunların erkeklerini mi, dişilerini mi, yoksa bu iki dişinin rahimlerinde bulunan yavruları mı haram etti? Eğer doğru iseniz bana ilimle söyleyin. 144-Deveden de iki, sığırdan da iki (yarattı.) De ki: O bunların erkeklerini mi, dişilerini mi, yoksa bu iki dişinin rahimlerinde bulunan yavruları mı haram kıldı? Yoksa Allah’ın size böyle vasiyet ettiğine şahit mi oldunuz? Bilgisizce insanları saptırmak için Allah’a karşı yalan uydurandan kim daha zalimdir! Şüphesiz Allah o zalimler topluluğunu doğru yola iletmez. 145-De ki: Bana vahyolunanda, leş veya akıtılmış kan yahut domuz eti -ki pisliğin kendisidir-ya da günah işlenerek Allah’tan başkası adına kesilmiş bir hayvandan başka, yiyecek kimseye haram kılınmış bir şey bulamıyorum. Başkasına zarar vermemek ve sınırı aşmamak üzere kim (bunlardan) yemek zorunda kalırsa bilsin ki Rabbin bağışlayan ve esirgeyendir. 146-Yahudilere bütün tırnaklı hayvanları haram kıldık. Sırtlarında yahut bağırsaklarında taşıdıkları ya da kemiğe karışan yağlar hariç olmak üzere sığır ve koyunun iç yağlarını da onlara haram kıldık. Bu, zulümleri yüzünden onlara verdiğimiz cezâdır. Biz elbette doğru söyleyeniz.

384 • TEFSİRİ KEBİR / TE’VİLÂT

147-Eğer seni yalanlarlarsa de ki: Rabbiniz geniş bir rahmet sahibidir. Bununla beraber O’nun azabı, suçlular topluluğundan uzaklaştırılamaz. 148-Şirk koşanlar diyecekler ki: “Allah dileseydi ne biz ortak koşardık ne de atalarımız. Hiçbir şeyi de haram kılmazdık.” Onlardan öncekiler de aynı şekilde (Resulleri) yalanladılar ve sonunda azabımızı tattılar. De ki: Yanınızda bize açıklayacağınız bir bilgi var mı? Siz zandan başka bir şeye uymuyorsunuz ve siz sadece yalan söylüyorsunuz. 149-De ki: Kesin delil “burhan”, ancak Allah’ındır. Allah dileseydi elbette hepinizi doğru yola iletirdi. 150-De ki: Allah şunu yasak etti, diye şehadet edecek şahitlerinizi getirin! Eğer onlar şahitlik ederlerse, sen onlarla beraber şahitlik etme; âyetlerimizi yalanlayanların ve ahiret gününe inanmayanların arzularına uyma. Onlar, Rablerine eş tutuyorlar. “İşte böylece…zalimlerin bir kısmını diğer bir kısmının peşine takarız.” Yani bu korkunç ve dehşetli tarzda zalimlerin bir kısmını diğer bir kısmının dostu yaparız da kazançları birbirine uygun ve münasip olur. Kazanç uyumu nedeniyle birbirlerinin sıkı dostları olurlar ve birlikte azapta toplanırlar, yukarıda zikrettiğimiz cinler ve insanlar gibi. Ya da bir kısmını diğer bir kısmına kazanımlarıyla ateşte azap etmekle görevlendiririz. “İçinizden…Resuller…” sizin hemcinsleriniz olan beşer resuller göndermedik mi ki? Ya da öteden beri anlattığımız tevili esas alırsak: sizin türünüzden kuvvetler olan akıllarınızdan resuller göndermedik mi? Bu sorular, cevaplar ve şahitlikler…tümü de hal diliyle ve vasıfların izhar edilmesiyle gerçekleşir. Tıpkı şairin dediği gibi: Duvar kazığa sormuş: Niçin beni yarıyorsun? Kazık, bana değil çakana sor, demiş. Aynı şekilde ellerin ve ayakların, fiillerinin heyetlerine uygun suretlerle şahitlik etmeleri ve bunlarla azap görmeleri de buna örnek oluşturmaktadır. “…Şu ki…” buradaki zamir Resullerin gönderilmesine, ayetlerin açıklanmasına, uyarı ve tehditle pekiştirilmiş kanıtın susturucu özellikte ortaya konulmasına işarettir. Yani durum bundan ibarettir; çünkü rabbin, haksız yere, beldelerin haberi olmadan onları helak edecek değildir. Bu hikmete uygun olmaz.

EN’ÂM SURESİ • 385

“Herkesin…dereceleri vardır.” İşledikleri amellerden dolayı yakınlık ve uzaklık olarak belirginleşen farklı dereceleri vardır. “Dilerse sizi yok eder…” sizin özünüzü yok eder ve sizin yerinize, rahmetinin bir göstergesi olarak kendisine itaat eden kimseleri getirir. “Bu…” , yani temiz olan şeylerin onlara haram kılınması, işledikleri zulümlere karşılık onlara verdiğimiz bir cezaydı. “Biz elbette doğru söyleyeniz.” İşledikleri zulümlerden dolayı kendilerini cezalandırmakla tehdit ederken doğruyu söylüyorduk. “Eğer seni yalanlarlarsa…” Eğer, rabbimizin mağfireti geniştir, işlediğimiz zulümlerden dolayı bize azap etmez, diye seni yalanlarlarsa “de ki: Rabbiniz geniş bir rahmet sahibidir.” , ama çok şiddetli bir kahrı da vardır; rahmeti, gazabını geri çevirmez, “suçlular topluluğundan.” Rahmeti, suçlular topluluğundan azabı uzaklaştırmaz. Bilakis, kimi zaman kahrını lütuf suretinde, lûtfunu da kahır suretinde gönderir. “Onlardan öncekiler de aynı şekilde yalanladılar…” Onlardan önce de inkârcılar, tamamen bir inat ve azgınlık eseri olarak inkârlarını Allah’ın dilemesiyle irtibatlandırarak Resulleri yalanladılar da inkârlarından dolayı azaba duçar oldular. “De ki: Yanınızda bize açıklayacağınız bir bilgi var mı?” Eğer bu konuyla ilgili bir bilgiye sahipseniz, elinizde bir kanıt varsa açıklayın. Burada onların “Allah dileseydi biz ortak koşmazdık” şeklindeki sözlerine işaret ediliyor. Çünkü bu sözü bir bilgiye dayanarak söylemiş olsalardı, muvahhitlerin imanı dahil olmak üzere her şeyin ancak Allah’ın iradesiyle gerçekleştiğini bilirlerdi, inatlaşıp inkâra sapmazlardı. Tam tersine müminleri dost edinirlerdi. Bir daha onlarla müminler arasında ayrılık olmazdı. Ömrüme and olsun, onlar, bunu bir bilgiye dayalı olarak söylemiş olsalardı, müşrik olmazlardı, tam tersine muvahhid olurlardı. Fakat onlar bu hususta zanna uydular, görüşlerini indi değerlendirme ve tahminlere dayandırdılar. Sırf yalanlamak ve inatçılık etmek için. Resullerden duydukları şeyleri yalanlamak ve Resullerden sakınmadıklarını ispatlamak için böyle davranıyorlardı. Çünkü onlar nefis makamında perdelenmiş kimselerdir. Onlar nere yakini iman nere? Allah’ın iradesinden nasıl haberdar olacaklar? “De ki: Kesin delil, ancak Allah’ındır.” Eğer şirkinizi Allah’ın iradesiyle irtibatlandırmak şeklindeki zannınız doğru olsa, bu takdirde müminlere ve sizden başka diğer din mensuplarına karşı elinizde bir delil olmaz. Çünkü bu takdirde her din, Allah’ın dilemesine bağlı olarak belirginleşmiş olur. Dolayısıyla onlarla

386 • TEFSİRİ KEBİR / TE’VİLÂT

uzlaşmanız ve onları tasdik etmeniz gerekir. Oysa sizin aleyhinize olan kesin delil onları tasdik etmenizin zorunluluğunu ortaya koymaktadır. Her şeyin iradesiyle gerçekleştiği Allah’a, iradelerinin hiçbir etkinliği olmayan varlıkları ortak koştuğunuzu ikrar etmeniz gerekir. O halde siz, ezelde bedbahtlar olarak öngörülmüşsünüz. Uzaklığı ve cezayı hakkettiğiniz. “Allah dileseydi elbette hepinizi doğru yola iletirdi.” Evet, doğru söylüyorsunuz; lakin Allah sizin küfrünüzü dilediği gibi, dileseydi hepinizi hidayete de erdirirdi. O halde sizin hidayete ermenizi dilemediğini nereden biliyorsunuz ki, küfürde ısrar ediyorsunuz? Bu söz, içlerinde istidat sahibi olan kimseleri uyandırmaya yönelik teşvik amaçlı, heyecanlandırıcı bir mesajdır ki, onlar üzerinde bakarsın etkili olur da hidayete ermeleri mümkün olur, şirkten dönüp mümin olurlar. 151-De ki: Gelin Rabbinizin size neleri haram kıldığını okuyayım: O’na hiçbir şeyi ortak koşmayın, ana-babaya iyilik edin, fakirlik korkusuyla çocuklarınızı öldürmeyin -sizin de onların da rızkını biz veririz-; kötülüklerin açığına da gizlisine de yaklaşmayın ve Allah’ın yasakladığı cana haksız yere kıymayın! İşte bunlar Allah’ın size emrettikleridir. Umulur ki düşünüp anlarsınız. “De ki: Gelin Rabbinizin size neleri haram kıldığını okuyayım…” Müşriklerin, bir şeyi haram ya da helal sayarken hevalarına tabi oldukları sabittir. Çünkü şirk özü itibariyle hevaya ve şeytana kulluk etmekten ibarettir. Müşrikler nefsin sıfatlarıyla Hakk’ın sıfatlarından perdelendikleri için hevayı başlarına önder yapıp ona ibadet ettiler, bir şeyi haram ya da helal saymada onun emir ve yasaklarına uydular. Dolayısıyla burada bir şeyi haram ya da helal sayma hususunda Allah’ın emirlerine, nelerin haram ve nelerin helal olduğuna ilişkin direktiflerine uyulması gerektiği açıklanıyor. Müşriklere yönelik bu açıklama, onların temiz şeyleri haram saymalarıyla ilgili olduğu için, burada (gerçek) haram sayılıyor ki, (gerçek) helal olan şeylerin kanıtları olarak algılansınlar. Böylece rezillik türleri yasaklanmak suretiyle bütün erdem türleri belirginleştiriliyor. Bu bağlamda önce kuvvetlerin en şereflisi olan kuvve-i nutkiye (akıl gücü) alanında işlenen rezillik nehyediliyor. Çünkü akıl gücü alanında işlenen rezillik bütün büyük günahların en büyüğüdür ve diğer tüm rezillikleri doğurur. Ama onunla aynı kategoride bulunan hayvani ve yırtıcı güçlerin

EN’ÂM SURESİ • 387

alanında işlenen rezillikler açısından aynı durum söz konusu değildir. “O’na hiçbir şeyi ortak koşmayın.” buyuruyor. Çünkü şirk, akıl gücünün gözlemde yanılmasından, aklı kullanma ve delilleri kavrama hususunda eksik kalınmasından kaynaklanmaktadır. Bunun ardından anne-babaya iyilik hususuna yer veriliyor. Çünkü, anne –babanın haklarını bilmek, var etme ve rububiyet bağlamında Allah’ın haklarından hemen sonra gelir. Anne-baba, varlık ve terbiye alanında en yakın iki sebep konumundadır. Bu bağlamda iki vasıtadırlar ki yüce Allah, onları varedicilik ve rablık sıfatlarının mazharı kılmıştır. Bu yüzden “Anne-babaya itaat eden, Allah ve Resulüne itaat etmiş olur.” buyrulmuştur. Anne babaya asi olmak, şirk günahından hemen sonra gelir. Bir kimse ancak Allah’ın haklarını bilmediği, O’nun sıfatlarını tanımadığı zaman anne-babanın haklarını bilmez. Ardından, fakirlik korkusuyla çocukları öldürmek nehyediliyor. Çünkü fakirlik korkusuyla çocukları öldürmek, ancak yüce Allah’ın her mahlukun rızkının sebeplerini yarattığını, kulların rızıklarının O’nun elinde olduğunu, dilediğinin rızkını genişlettiğini, dilediğinin rızkını kıstığını bilmemekten, onulmaz bir körlükten, kader sırrından perdelenmiş olmaktan ileri gelir. Böyle bir kimse, rızıkların, tıpkı ecellerin (yaşama sürelerinin) takdir edilmesi gibi ömürlere göre takdir edildiğini bilmemektedir. Ayette nehyedilen bu rezilliklerin ilki, ancak Allah’ın zatını bilme hususunda yanılmaktan kaynaklanır. İkincisi, Allah’ın sıfatları hususunda yanılgıya düşmekten, üçüncüsü O’nun fiilleri hakkında yanılmaktan ileri gelir. Bu üç rezilliği, Allah’ın zatı, sıfatları ve fiilleri karşısında ters yüz olmuş, onlardan perdelenmiş birinden başkası işlemez. Bu perdeler de rezilliklerin anası ve esası konumundadır. Ardından yüce Allah, hayvani gücün rezilliğini açıklıyor. Çünkü bu gücün rezilliği daha açık ve daha önceliklidir. Buyuruyor ki: “Kötülüklere… yaklaşmayın.” Aklın çirkin ve iğrenç gördüğü amellere yaklaşmayın. “Açığına da…” umumhanelerde zina etmek, meyhanelerde içki içmek ve faiz yemek gibi açıkça işlenen çirkin hayasızlıklardan “gizlisine de…” yaklaşmayın. Bu çirkin hayasızlıkları işlemeye yeltenmek, niyet etmek, fiilen girişimde bulunmak ve bunu gizlemek gibi. Hırsızlık ve diğer haramları gizlice işlemek buna örnektir. Ardından yüce Allah vahşi gücün rezilliklerine işaret ediyor: “Allah’ın yasakladığı cana haksız yere kıymayın.” Yani bir cana karşılık (kısas)

388 • TEFSİRİ KEBİR / TE’VİLÂT

ya da küfre girme gibi bir sebep olmaksızın haksız yere adam öldürmeyin. İfadenin sonunda “işte bunlar…” zamiri yer alıyor. Yani nefislerin bu üç rezillik türünden sakınmak “Allah’ın size emrettikleridir. Umulur ki düşünüp anlarsınız.” Çünkü bunlardan ancak akıl sahipleri sakınır. Bunları işleyenin aklı yok demektir. 152-Rüşt çağına erişinceye kadar, yetimin malına, sadece en iyi tutumla yaklaşın; ölçü ve tartıyı adaletle yapın. Biz herkese ancak gücünün yettiği kadarını yükleriz. Söz söylediğiniz zaman, yakınlarınız dahi olsa adaletli olun, Allah’a verdiğiniz sözü tutun. İşte Allah size, iyice düşünesiniz diye bunları emretti. 153-Şüphesiz bu, benim dosdoğru yolumdur. Buna uyun. (Başka) yollara uymayın. Zira o yollar sizi Allah’ın yolundan ayırır. İşte sakınmanız için Allah size bunları emretti. Ardından yüce Allah, bu üç rezilliğin bütün olarak zulüm rezilliğini gerektirdiklerini açıklıyor ki zulüm bu rezilliklerin en büyüğü ve kapsamlısıdır. Nitekim, bu kuvvetlerin erdemi ise adaleti gerektirir. Adalet de bunların kemal mertebesi ve en kapsamlı düzeyidir. Buyuruyor ki: “Yetimin malına… yaklaşmayın.” hiçbir surette yetimin malına el uzatmayın. “sadece en iyi tutumla yaklaşın.” Onu korumak ve üretken hale getirmek gibi en iyi hasletle yaklaşın. “Rüşt çağına erişinceye kadar…” kendi malından yararlanabileceği olgunluğa erişinceye kadar. Sakın yetimin malına, yemek ya da kendi ihtiyaçlarınız için harcamak ve tüketmek maksadıyla yaklaşmayın. Bu çok çirkin bir davranıştır. Buraya kadar dört rezillik türü bütün olarak ve ayrıntılı biçimde açıklandı. Şimdi de dört erdeme uymanın gerekliliği icmali olarak vurgulanıyor. Çünkü rezillikler ayrıntılı olarak açıklandığı zaman, bunların zıddı olan erdemlerin ayrıntılı şekilde açıklanmasına gerek kalmaz. Bu erdemler bütün olarak adalet kavramının kapsamına girerler. Dolayısıyla bu erdemler bütün yönlerden fiil ve söz olarak emrediliyor. Buyuruyor ki: “Ölçü ve tartıyı adaletle yapın…” yani hem kendi aranızda hem de halk arasında mutlak olarak adalet ilkesini gözetip koruyun. “Söz söylediğiniz zaman…adaletli olun.” Yani Hak’tan başka bir şey söylemeyin. “ …dahi olsa…” hakkında söz söylediğiniz

EN’ÂM SURESİ • 389

kimseler “yakınlarınız…” dahi olsa, onun lehine veya aleyhine söz söylemeye, arttırma ya da eksiltme yönüne gitmeyin. “Allah’a verdiğiniz sözü tutun.” Tevhid ve ibadetle sözünüzü yerine getirin. Ayrıca, ezeli ahit ve onu izleyen akit çerçevesinde Allah ile sizin aranızdaki bütün hususlara eksiksiz riayet edin. Vahdet ve Hakk’a yönelme yolu olan erdemler yolunu izlemek, süluk etmek, bazılarının “kıldan ince kılıçtan keskin” şeklinde tarif ettikleri gibi zor ve meşakkâtlidir, özellikle fiiller açısından son derece zordur. Bu bağlamda ifrat ve tefrite meyletmeden orta çizgiyi tutturmak çok çetindir. Bu yüzden “ölçü ve tartıyı adaletle yapın…” denildikten sonra “biz herkese ancak gücünün yettiği kadarını yükleriz.” buyruluyor. Böylece, bu direktifin bu makamda, bütün rezillikleri nehyetme ile bütün erdemleri emretmeyi birlikte içerdiği açıklanıyor. Öyle ki konunun cüzi niteliklerinden hiçbiri dışarıda bırakılmamış oluyor. Bu yüzden İbni Abbas (r.a.) şöyle demiştir: “Bu ayetler muhkemdirler ve semavi Kitapların hiçbirinde bu ayetlerden herhangi biri neshedilmiş değildir.” Gerek ehli kitap gerekse diğer din ve milletlerin mensupları İbni Abbas’ın bu görüşünü paylaşmışlardır. Örneğin Ka’b el-Ahbar şöyle demiştir: “Ka’b’ın nefsini elinde tutan Allah’a yemin ederim ki bu ayetler Tevrat’ta yer alan ilk hükümlerdir.” “…İşte…” zikredilen bu rezilliklerin tümünden sakınmanın ve söz konusu edilen erdemlerin tümüyle bezenmenin gerekliliğini “Allah size emretti…” bütün Kitaplarda ve bütün Resullerin dilinden size tavsiye etti. “İyi düşünesiniz diye…” Allah’ın size bahşettiği kemali ve ezelde sizin içinize yerleştirdiği istidadı duyduğunuz zaman iyice düşünüp anlayasınız diye. “Şüphesiz bu…” yani erdemler yolu… Çünkü, erdemin kaynağı vahdettir. Vahdetin, ifrat ve tefrit uçları arasında orta çizgi ve denge noktası olduğunu görmüyor musunuz?! Hakikâtle taayyün etmek suretiyle bu çizgiyi izlemek, süluk etmek ancak Allah’a yönelik olarak O’nun dininde istikamet üzere olan kimseler için mümkündür. Böyle bir kimseyi yüce Allah, Hakk yolda süluk etmeye muvaffak kılmıştır. Ta ki önce sıfatlarından, sonra zatından fena bulma aşamasına gelip, fena sonrası beka halinde Allah’ın sıfatlarıyla sıfatlanıncaya kadar. O zaman Allah ile kaim olur, O’nda ve O’nunla istikamet bulur. Bu aşamada yolu Hakk’ın yolu, seyri Allah’ın seyri olur. “Benim dosdoğru yolumdur…” Benim yolumu, ancak Benimle kaim olan, dosdoğru, başka bir amaç için

390 • TEFSİRİ KEBİR / TE’VİLÂT

sağa sola meyletmeyen kimseden başkası izleyemez. “Buna uyun. Yollara uymayın.” Değişik mezheplere, türlü dinlere uymayın. Bunlar, geleneklerle, hevalarla perdelenmiş kimselerin sistemlerdir. Diğer bir ifadeyle, perdelenmiş kimselerin karanlıkları, inatları ve şaşkınlıkları daha artmasın diye konulmuşlardır bu yollar. İbni Mesud (r.a) rivayet eder: Resulullah (s.a.v) yere bir çizgi çizdi ve “bu doğru yoldur” dedi. Sonra bu çizginin sağına ve soluna birkaç çizgi daha çizdi ve “bunlar da başka yollardır; her birinin başında bir şeytan duruyor ve insanları onu izlemeye çağırıyor” dedi, sonra bu ayeti okudu… “Zira o yollar sizi Allah’ın yolundan ayırır.” vahdet ve erdem yolunda süluk etmekten uzaklaştırır. “İşte sakınmanız için Allah size bunları emretti.” Hevaların gereklerinden ve nefislerin dürtülerinden uzak durmak suretiyle değişik yollardan sakınmanız ve erdemlerden ayrılmama, rezilliklerden uzak durma hususunda Allah’ı koruyucu sığınak kılmanız için bunları size tavsiye etti. 154-Sonra iyilik edenlere nimetimizi tamamlamak, her şeyi açıklamak, hidayete erdirmek ve rahmet etmek maksadıyla Musa’ya da Kitab’ı (Tevrat’ı) verdik. Umulur ki, Rablerinin huzuruna varacaklarına iman ederler. 155-İşte bu (Kur’an), bizim indirdiğimiz mübarek bir Kitabdır. Buna uyun ve Allah’tan korkun ki size merhamet edilsin. 156- “Kitab, yalnız bizden önceki iki topluluğa (Hıristiyanlara ve Yahudilere) indirildi, biz ise onların okumasından gerçekten habersizdik” demeyesiniz diye; 157-Yahut “ Bize de kitab indirilseydi, biz onlardan daha çok doğru yolda olurduk” demeyesiniz diye (Kur’an’ı indirdik). İşte size de Rabbinizden açık bir delil, hidayet ve rahmet geldi. Kim, Allah’ın âyetlerini yalanlayıp onlardan yüz çevirenden daha zalimdir! Âyetlerimizden yüz çevirenleri, yüz çevirmelerinden ötürü azabın en kötüsüyle cezalandıracağız. “Sonra….Musa’ya Kitabı verdik.” Kadim zamanda size erdem yolunda süluk etmeyi tavsiye ettikten sonra, Musa’ya Kitabı verdik. “İyilik edenlere nimetimizi tamamlamak…” için. Velayet onurunu ve Nübüvvet nimetini bütünleyici ve Musa’nın güzel bir şekilde gerçekleştirdiği kemal yolunda süluk etmeye bir katkı, Allah ile kelam etme makamına

EN’ÂM SURESİ • 391

ulaştırıcı, vahdette fena bulma sonrasında bahşedilmiş varlık ile yakınlığa erişmesini sağlayıcı bir nimet olarak Kitabı verdik. Nitekim, yüce Allah şöyle buyurmuştur: “Ayılınca dedi ki: Seni noksan sıfatlardan tenzih ederim, sana tevbe ettim. Ben inananların ilkiyim.” (Araf, 143) Kitabı bütün bu nimetleri kemale erdirmek ve halkı Hakk’a davet etmek için Musa’ya verdik. Ona verdiğimiz Kitab, halkın ahiretle ilgili olarak ihtiyaç duyduğu her şeyi ayrıntılı olarak içeriyordu. “Hidayete erdirmek…” onları Rablerinin yoluna, O’nun yolunda süluk etmeye yönelten bir rehber ve “rahmet…” kendilerine rahmet etmek, Musa ve Kitabı aracılığıyla rahmetini onların üzerine indirmek üzere gönderdik bu Kitabı. “Umulur ki, rablerinin huzuruna varacaklarına inanırlar.” İlmi ya da bizzat görmeye dayalı ayni imanla inanırlar. “İşte bu, bizim indirdiğimiz mübarek bir Kitaptır.” Salt tevhide iletme ve dosdoğru yola yöneltme ek özelliğiyle bereketli bir kitabdır. En kısa yoldan en yüksek kemal derecesine ulaştırır. “Buna uyun ve Allah’tan korkun…” Allah’tan başka her şeyden, hatta kendi zatlarınızdan ve sıfatlarınızdan sakının. “Ki size merhamet edilsin.” Bahşedilmiş varlıkla Allah ile ve Allah’ta istikamet rahmetine kavuşasınız. “Yahut “bize kitab indirilseydi, biz onlardan daha çok doğru yolda olurduk” demeyesiniz diye.” Bizim istidadımız daha güçlü ve zihinlerimiz daha berrak olduğu için onlardan daha doğru yolda olurduk, dememeniz için. Eğer doğru söylüyorsanız “İşte size Rabbinizden açık bir delil…geldi.” sülukunuzun keyfiyetini gösteren bir açıklama “hidayet…” amacınıza ulaştıran bir rehber “ve rahmet…” yolunuzu kolaylaştırması, kemal derecelerinin en üstününe ulaştırması ile rahmet özelliğine sahip bir kitab geldi. 158-Onlar ancak kendilerine meleklerin gelmesini veya Rabbinin gelmesini yahut Rabbinin bazı alâmetlerinin gelmesini bekliyorlar. Rabbinin bazı alâmetleri geldiği gün, önceden inanmamış ya da imanında bir hayır kazanmamış olan kimseye artık imanı bir fayda sağlamaz. De ki: Bekleyin, şüphesiz biz de beklemekteyiz! “Onlar ancak kendilerine meleklerin gelmesini…bekliyorlar.” gelip canlarını almasını bekliyorlar. “veya Rabbinin gelmesini bekliyorlar.” Bütün sıfatlarda tecelli etmesini bekliyorlar. Daha önce, kıyamet günü suretin değişmesinden dolayı kâmil muvahhidlerden başka kimsenin O’nu tanımayacağına işaret etmiştik. Değişik mezhep ve dinlerin mensupları ise O’nu ancak kendi inançlarının öngördüğü surette

392 • TEFSİRİ KEBİR / TE’VİLÂT

gördükleri zaman tanırlar. “Yahut Rabbinin bazı alametlerinin gelmesini bekliyorlar.” Yahut daha önce onlar aracılığıyla tanımadıkları bazı sıfatlarının tecellisini mi bekliyorlar? “Rabbinin bazı alametleri geldiği gün…” alışmadıkları veya bilmedikleri bazı sıfatlarıyla tecelli ettiği gün, “önceden inanmamış… olan kimseye artık imanı fayda sağlamaz.” Çünkü insanlar ya mutlak olarak perdelenmişlerdir ya da perdelenmemişlerdir. Dolayısıyla, bazı insanlar, bir kısım sıfatları ya da bütün sıfatları tanıyıp bildikleri için mümindirler. Onu bütün sıfatlarıyla bilen müminler de ya zatı sevenlerdir ya da sıfatları sevenlerdir. Hak Teala bazı sıfatlarıyla tecelli ettiği zaman, mutlak olarak perdelenmişlerin ve O’nu bu tecelliden önce bu sıfatla bilmeyen müminlerin imanı fayda vermez. Çünkü iman, değişmez, köklü, kalp tarafından temsil edilen, nefsi nurlandıran, ruhun müşahedesine aracılık eden özellikte olduğu zaman fayda verir. Zorunluluk karşısında beklenmedik şekilde gerçekleşen iman değil. “Ya da imanında bir hayır kazanmamış olan kimse…” sıfatları seven ariflerin imanı gibi. Bunlar O’na iman etseler de, bütün sıfatlarla tecellisini bilseler de henüz zati sevgiyi ve mutlak kemali kazanmadıkları, mun’im (nimet veren), latif (lütfeden) veya rahim (merhamet eden) gibi sıfatları aracılığıyla Onu sevdikleri için, muntakim (öç alan), kahhar (kahreden) veya mubli (bela verip sınayan) gibi sıfatlarıyla tecelli ettiği zaman, imanları kendilerine bir fayda vermez. Çünkü daha önce O’na bu sıfat aracılığıyla itaat etmemişlerdir, bu sıfatın tecellisine alışmamışlardır. Zatı sevmedikleri için de hangi sıfatla tecelli ederse etsin müşahede lezzetine varamazlar. 159-Dinlerini parça parça edip gruplara ayrılanlar var ya, senin onlarla hiçbir ilişkin yoktur. Onların işi ancak Allah’a kalmıştır. Sonra Allah onlara yaptıklarını bildirecektir. 160-Kim (Allah huzuruna) iyilikle gelirse ona getirdiğinin on katı vardır. Kim de kötülükle gelirse o sadece getirdiğinin dengiyle cezalandırılır. Onlar haksızlığa uğratılmazlar. “Dinlerini parça parça edenler…” dinlerini paramparça hevalara dönüştürenler. Nefsin sıfatlarına yenik düşenler gibi. Bir sıfat şuraya çekerken onları, bir diğeri beri tarafa çekip durur. Böylece, içlerinde değişik arzular, tutkular, hevalar oluşur. Gidecekleri sabit bir yönleri ve değişmez amaçları olmaksızın şaşkın bir halde kalakalırlar. “Gruplara ayrılanlar…” tutkulu arzuların, hevaların galip gelmesine bağlı olarak değişik gruplara ayrılanlar… Bazılarına gazap galip gelirken bazılarına

EN’ÂM SURESİ • 393

şehvet galip gelir. Şayet bir dine girseler, o dini hevalarının galip gelmesi neticesinde, taassuplarının ana maddesi haline getirirler. Bu galip kuvvetin kalbi de istila etmesi için dini destek malzeme olarak kullanırlar. Adetlerle ve bidatlarla ibadet ederler. Ancak, hevalara ve hilelere boyun eğerler. Her biri kendi vehminde yarattığı, kendi hayalinde oluşturduğu bir tanrıya tapar. Bu düzmece tanrıyı başkalarına karşı üstünlük taslamanın, kendini onlardan ayrıcalıklı hissetmenin sebebi kılar. Bunu zahiri, dış kalıba gereğinden fazla önem verenlerin mezhebinde açık bir şekilde gözlemleyebiliriz. “Senin onlarla hiçbir ilişkin yoktur.” Onların hidayete ermeleri ve tevhide davetleri hususunda senin bir sorumluluğun yoktur. Çünkü onlar tefrika ehlidirler, kesretle perdelenmişlerdir. İlgileri aynı noktada buluşmaz, amaçları birleşmez. “Onların işi ancak Allah’a kalmıştır.” Ayrılıklarının cezasını vermek Allah’a aittir, sana ait değildir. “Sonra…onlara…bildirecektir.” Bedenden ayrılıp nefislerinin ayrı heyetleri ve paramparça hevaları üzerlerinde zuhur ettiği zaman “yaptıklarını…” işledikleri kötülükleri onlara bildirecektir. “Kim iyilikle gelirse ona getirdiğinin on katı vardır.” Bu da sevabın en az derecesidir. Çünkü iyilik, kalbin zuhurundan, kötülük ise nefsin zuhurundan sadır olur. Dolayısıyla, iyiliğin sevabının en az derecesi, kişiyi, yükselişte nefis makamını izleyen kalp makamına ulaştırmasıdır. Bu da sayılarda onlu mertebeye denk düşer. “Kim de kötülükle gelirse o sadece getirdiğinin dengiyle cezalandırılır.” Çünkü nefis makamından daha aşağı bir makam yoktur. Kötülük işleyen de zorunlu olarak nefis makamına iner. Dolayısıyla, nefis makamında cezasını kötülüğünün dengi olarak görür. Bundan da anlaşılıyor ki sevap, fazilet kapsamına girer; sahibinde artış meydana gelir, istidadı nurlanır. Hakk’ın feyzini kabul etme kabiliyeti artar. Böylece yaptığından kat kat fazlasını yapacak güce kavuşur. Bununla da sonsuz çoklukta kat be kat ecirler kazanır. Çünkü işlediği her iyilikle birlikte iyilik işleme, Hakk’ın feyzini alma kabiliyeti, kudreti de artar. Feyiz artınca da iyiliğe yönelik aşk mesabesindeki tutkusu da ancak Allah’ın bileceği kadar artar. Nitekim, yüce Allah bir yerde bu sevabı yetmiş kat arttırdığından söz ettikten sonra şöyle buyurmuştur: “Allah dilediğine kat kat fazlasını verir.” (Bakara, 261) Yine anlıyoruz ki, ceza adalet kapsamına girer. Çünkü adalet eşitliği gerektirir. Bir kimse bir şeyi nefisle işlediği zaman, bu kabahatini gideren bir affa uğramazsa, işlediğine denk olarak nefisle cezalandırılır.

394 • TEFSİRİ KEBİR / TE’VİLÂT

“Herkesin kazandığı kendine, yapacağı da kendinedir.” (Bakara, 286) Ayetini hatırla. Çünkü erdem, insan açısından zati bir olgudur ve kesin olarak yükselişi gerektirir. Rezillik ise fıtrata arız olan bir olgudur; eğer kişi kasten ve niyetlenerek işlememişse ya da kasten ve niyet ederek işlemiş olmakla beraber bunda ısrarcı olmamışsa, affedilir ve kişiyi perdelemez. Ama ısrar ederse nefis makamında işlediği rezilliğin misliyle cezalandırılır. Burada iyilik ve kötülük ameller bağlamında zikredilmişlerdir. Yoksa bazı kimselerden sadır olan nice kötülükler vardır ki, bir başkasından sadır olan iyiliğe denk olur. Nitekim, Resulullah (s.a.v) şöyle buyurmuştur: “Ebrar için iyilik olan şeyler mukarrebin için kötülük sayılır.” Müşahede zamanında kalbin varlığı mukarrebin için kötülüktür. Ebrarın kötülüğü ise, süluk sırasında nefsin zuhurunda, iyilikleri ise kalbin zuhurundan ibarettir. Bazı kötülükler de vardır ki ebedi perdelenmişliği gerektirir. Şirk akidesi gibi. 161-De ki: Şüphesiz Rabbim beni doğru yola, dosdoğru dine, Allah’ı birleyen İbrahim’in dinine iletti. O, ortak koşanlardan değildi. 162-De ki: Şüphesiz benim salâtım (namazım), kurbanım, hayatım ve ölümüm hepsi âlemlerin Rabbi Allah içindir. 163-O’nun ortağı yoktur. Bana sadece bu emrolundu ve ben Müslümanların ilkiyim. 164-De ki: Allah her şeyin Rabbi iken ben ondan başka Rab mı arayacağım? Herkesin kazanacağı yalnız kendisine aittir. Hiçbir suçlu başkasının suçunu yüklenmez. Sonunda dönüşünüz Rabbinizedir. Ve O, uyuşmazlığa düştüğünüz gerçeği size haber verecektir. 165-Sizi yeryüzünün (arzın) halifeleri kılan, size verdiği (nimetler) hususunda sizi denemek için kiminizi kiminizden derecelerle üstün kılan O’dur. Şüphesiz Rabbin, cezası çabuk olandır ve gerçekten O, bağışlayan merhamet edendir. “De ki: Şüphesiz Rabbim beni doğru yola…iletti.” Zati tevhid yoluna iletti. “ Dosdoğru dine…” sabit ve ebedi dine hidayet etti. Milletler ve mezhepler onu değiştiremez, şeriatlar ve kitaplar onu neshedemez, yürürlükten kaldıramaz. “ İbrahim’in dinine…” yöneltti. Ki İbrahim bu din aracılığıyla bütün mertebelerin yukarısına çıktığı için O’ndan başka her şeyden yüz çevirdi, her dinden ve Allah’ın sıfatlarından biriyle de olsa içinde bir şekilde şirk bulunan bütün batıl yollardan uzaklaştı.

EN’ÂM SURESİ • 395

“De ki: Şüphesiz benim salâtım (namazım)…” kalp ile huzurda oluşum, ruh ile müşahede edişim, “kurbanım…” yakınlaşmam veya yakınlaşma maksadıyla sunduğum tüm kurbanlar, “ hayatım…” hakk ile hayat bulmam ve “ ölümüm…” nefisle ölümüm…bunların tümü “ …Allah içindir.” Ne benim ne de benden başka birinin bunda bir payı yoktur. Çünkü ben fena bularak O’nun için O’nunla kaim oldum. Benim ya da bir başkasının varlığı yok ki bir payı, bir nasibi de olsun. “Âlemlerin Rabbi…” tafsilat suretinde cem itibariyle rablık O’na aittir. “O’nun ortağı yoktur.” Bu hususta cem ve tafsilat olarak ortağı yoktur O’nun. “Bana sadece bu emrolundu.” Cem aynında ve tafsilat suretinde O’ndan başkasını görmemem emrolundu ki O’nun için amel etmiş olayım. Nitekim O, beni şu şekilde vasfetmiştir: “Gözü kaymadı ve sınırı aşmadı…” (Necm, 17) O halde emreden de O’dur, emrolunan da. Gören de O’dur, görülen de. “Ve ben Müslümanların ilkiyim…” yüzümü O’na teslim etmiş olarak O’nda fena bulmaya boyun eğenlerin ilkiyim. Kuşkusuz bu, zatın tafsilatı içindeki mertebe itibariyle geçerli bir durumdur. Yoksa ne ilk var ne son, ne müslüman var ne kâfir. “De ki: …Allah’dan başka…mı?” özelliği bu olan Allah’dan başka “Rab mı arayacağım?” o takdirde imkânsızı aramış olurum. Ya da bütün sıfatları şamil, tümü olması hasebiyle, küll zattan başka taayyün etmiş birini mi rab olarak arayacağım? Bu takdirde aradığım şey rab değil, merbub olur. “O her şeyin Rabbidir.” O’ndan başkası, tafsil açısından O’nun sıfatlarıdır, dolayısıyla merbubdur. “Herkesin kazanacağı…” şey, ancak “ kendisine ait…” vebaldir. Çünkü nefsin kazancı, Allah’ın fiilleri açısından şirktir. Kim de şirk koşarsa bu fiilinin vebali, onunla perdelenmek üzere kendi aleyhinedir. “Hiçbir suçlu başkasının suçunu yüklenemez.” Çünkü günahının heyeti onun içinde kök salmıştır, artık ondan ayrılamaz hale gelmiştir ve bu heyet onun perdesi olur. Böyle iken nasıl bir başkasına geçebilir ki? “Sizi…halifeler kılan…O’dur…” kemalatını sizde izhar etmek suretiyle sizi arzında halifeler kılan O’dur, ki O’nun emrini yerine getirmeniz mümkün olsun. “Kiminizi kiminizden derecelerle üstün kılan O’dur.” Kemalatının, istidatların derecelerinin farklılığına göre izhar olması itibariyle sizi dereceler bakımından birbirinizden üstün kılmıştır. “Size verdiği hususunda sizi denemek için…” size istidatlarınıza göre verdiği kemalatıyla sizi denemek için. Kim, kendisinde zuhur eden

396 • TEFSİRİ KEBİR / TE’VİLÂT

kemalatın hakkını veriyor, kim vermiyor, belirlemek için. Yolunda süluk ederken benim hakkıma kim riayet ediyor? Ta ki kendi nefsinin sıfatlarını gizlemesi ile Allah bu kemalatı izhar edinceye kadar. O zaman emanete riayet eden biri olur. Bunu gerçekleştirmeyen de emanete ihanet etmiş olur. Amelleriniz buna göre sizde zuhur eder. Bunlara da aynı anda cezaları terettüp eder. Ancak kusur işlenmesi halinde verilen ceza perdelenmedir. Çünkü “Rabbin, cezası çabuk olandır…” ya da ortaya çıkıp inkişaf etme ile ödüllendirir. Bu durumda yüce Allah’ın bağışlayan sıfatı belirginleşir, fiillerinizi ve ilahi sıfatları, rabbani kemalatı örten, perdeleyen sıfatlarınızı örter. O, merhametlidir, size acır. Bu kemalatı sizde izhar eder. İşlerin hakikâtini en iyi bilen Allah’tır.

A’RÂF SURESİ • 397

A’RÂF SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Elif. Lâm. Mîm. Sâd. 2- (Bu), kendisiyle insanları uyarman, inananlara öğüt vermen için sana indirilen bir kitabdır. Artık bu hususta kalbinde bir şüphe olmasın. 3-Rabbinizden size (inzal olana) indirilene (Kur’an’a) uyun. O’nu bırakıp da başka dostların peşlerinden gitmeyin. Ne kadar da az öğüt alıyorsunuz! 4-Nice memleketler var ki biz onları helâk ettik. Azabımız onlara geceleyin yahut gündüz istirahat ederlerken geldi. 5-Azabımız onlara geldiğinde çağırışları, “Biz gerçekten zalim kişilermişiz” demelerinden başka bir şey olmadı. 6-Elbette kendilerine Rasul gönderilen kimseleri de, gönderilen Mürselleri de mutlaka sorguya çekeceğiz! 7-Ve onlara (olup bitenleri) tam bir bilgi ile mutlaka anlatacağız. Biz, onlardan uzak değiliz. “Elif. Lam. Mim. Sad. Bu, kendisiyle insanları uyarman, inananlara öğüt vermen için sana (inzal olana) indirilen bir kitabdır…” ifade bir bütün olarak teklik zatına yönelik bir işarettir. “Lam” harfi, ilim gibi bir sıfatla birlikte zata işaret etmektedir. Daha önce buna değinmiştik. “Mim” harfi, Muhammed’in anlamı, yani nefsi ve hakikâti olan kapsamlı tamamlığa, “Sad” harfi, bedeni ve zahiri olan Muhammedi surete işaret etmektir. İbni Abbas’tan şöyle rivayet edilir: “Sad, Mekke’de bulunan bir dağın adıydı. Rahman’ın arşı bu dağın üzerindeydi ve o zaman ne gece vardı ne de gündüz.” Bu rivayette geçen “dağ” kelimesi ile Muhammed’in bedenine, “Rahman’ın arşı” ile Muhammed’in kalbine işaret edilmektedir. Nitekim bir hadiste şöyle buyrulmuştur: “Müminin

398 • TEFSİRİ KEBİR / TE’VİLÂT

kalbi Allah’ın arşıdır.” Bir diğer hadiste de şöyle deniyor: “Arzıma ve semama sığmadım, ama mümin kulumun kalbine sığdım.” İbni Abbas rivayetinde geçen “ne gece vardı ne de gündüz.” İfadesiyle vahdete işaret edilmektedir. Çünkü kalp, nefis arzının gölgesine girince ve kendi sıfatlarının karanlığıyla perdelenince, geceye girmiş olur. Ruh güneşinin nuru üzerine doğunca, bu güneşin ışığıyla aydınlanınca gündüze girmiş olur. Marifet ve zati şühud aracılığıyla hakiki vahdete ulaşır, onun nezdinde ışık ve karanlık eşit olur. Vakti de ne gece ne de gündüz olur. Rahman’ın arşı da ancak bu vakitte olur. Ayetin anlamına gelince: Başından sonuna kadar her şeyin varlığı “ sana indirilen (inzal olan) bir kitabdır.” İlmi sana indirilmiştir. “Artık, bu hususta kalbinde bir şüphe bulunmasın.” Bu bilgiyi, bu kitabı taşımaktan dolayı içinde bir sıkıntı, bir darlık olmasın. Aksi takdirde bu kitabın ve ilmin azametinden dolayı göğsün onu alamaz ve vahdette fena bulmakla, cem aynına gark olmakla ve ayrıntıdan, tafsilattan gafil olmakla dağılır gider. Çünkü, Hz. Resulullah (s.a.v) fena makamındaydı ve Hak’tan dolayı halktan perdelenmişti. Varlık kendisine döndükçe, zati müşahede kendisinden perdelendikçe ve tafsilatlı olarak kendisine zuhur ettikçe, bunları kavrayıp anlaması zorlaşıyordu, yükü ve ağırlığı katlanıyordu. Bu yüzden ona “Biz senin göğsünü açıp genişletmedik mi? Yükünü senden alıp atmadık mı?” (İnşirah, 1-2) Bahşedilmiş Hakk varlık ve temkin aracılığıyla fenadan sonra beka içinde istikametle bütün bunları sağladık. Ki göğsün hem cemi hem tafsili alsın, hem Hakk’ı hem halkı kapsasın. Cem aynında üzerinde bir yük kalmasın ve birini diğerinden alıkoyan bir perde bulunmasın. “…Uyarman için…” hatırlatmada bulunman için “inananlara…” gaybi imanla inananlara öğüt vermen için. Yani senin göğsün ondan daralmamalıdır ki uyarı ve hatırlatmada bulunabilesin. Çünkü göğüs daralırsa, fena halinde kalmıştır, demektir. O zaman varlıkta Hak’tan başkasını göremez. Hakk’a salt yokluk gözüyle bakar. Bu takdirde nasıl uyaracak, nasıl öğüt verecek, nasıl emredecek, nasıl nehyedecek? Surenin başında yer alan bu harflerin yemin edatları olarak takdir edilmesi durumunda ise karşımıza şöyle bir anlam çıkar: Başından sonuna kadar bütün varlığa veya Allah’ın en büyük ismine and olsun… Çünkü “Sad” arşın taşıyıcısıdır. Arş da hem zatı hem de sıfatları içerir. Bunların toplamı Allah’ın en büyük ismidir (ismi azam)…O, ilmi sana indirilen bir kitabdır. Veya bu Kur’an sana indirilen bir kitabdır.

A’RÂF SURESİ • 399

8-O gün mizan, Hakk’dır. Kimin (sevap) tartıları ağır gelirse, işte onlar kurtuluşa erenlerdir. 9-Kimin de mizanları hafif gelirse, işte onlar, âyetlerimize karşı haksızlık ettiklerinden dolayı kendilerini ziyana sokanlardır. “O gün mizan, Hakk’dır.” Mizan kelimesinin kökü olan El-vezn (tartı), değer biçmek demektir. Yani küçük kıyamet koptuğu zaman amellerin değerini belirlemek “haktır…” adalete uygun gerçekleşir veya sabittir, değişmez. Ya da adalete uygun tartı o gün gerçekleşecektir. “Kimin mizanları ağır gelirse…” geride bırakılan Salih amellerden yani Resulullah (s.a.v.) uymakla işlenen iyi amellerden ibaret olması nedeniyle kimin amellerinin konulduğu kefe ağır gelirse “işte onlar kurtuluşa erenlerdir.” Sıfat fıtratına ve kalp makamında sıfat cennetlerinin nimetlerine kavuşmuşlardır. “Kimin de mizanları hafif gelirse…” fani maddi değerlerden ibaret olması nedeniyle kimin amellerinin konulduğu kefe hafif gelirse “işte onlar…kendilerini ziyana sokanlardır.” Nefislerini çabucak tükenen dünyevi lezzetler karşılığında satmak, beka metaı olmasına rağmen fena yurdunda onu yok etmek suretiyle hüsrana sokanlardır. Bil ki, Hakk mizanının dili adalet sıfatıdır. Kefelerinden biri madde âlemi, öbürü de akıl âlemidir. Kazandıkları baki makulattan, üstün ahlaktan, arkasında samimi niyet bulunan hayırlı amellerden ibaret olan kimselerin kefesi “ağır gelir…” yani bu amellerin değeri ve ağırlığı olur. Çünkü sürekli sonsuzluktan, bekadan daha ağır gelecek bir değer yoktur. Kazanımları fani maddiyattan, geçip giden lezzetlerden, fasit şehvetlerden, alçak ahlaktan, rezil kötülüklerden ibaret olan kimselerin kefesi hafif gelir. Yani amellerinin bir değeri olmaz, bu amellere itibar edilmez. Çünkü fenadan/yokluktan daha hafif bir şey olmaz. Buna göre onların ziyanı, nefislerinin sıfatlarıyla zuhur ettikleri, yalanlamak suretiyle Allah’ın sıfatlarına karşı zulüm işledikleri, yani Allah’ın sıfatlarını kendi sıfatlarıyla gizledikleri için asli istidatlarını dünyevi nimet kırıntılarını arama, nefsani ihtiyaçlarını giderme uğruna zayi etmelerinden ibarettir. 10-Doğrusu, biz sizi arz’a (yeryüzüne) yerleştirdik ve orada size geçim vasıtaları verdik. Ne kadar da az şükrediyorsunuz!

400 • TEFSİRİ KEBİR / TE’VİLÂT

11-And olsun sizi yarattık, sonra size şekil verdik, sonra da meleklere, Âdem’e secde edin! diye emrettik. İblis’in dışındakiler secde ettiler. O secde edenlerden olmadı. 12-Allah buyurdu: Ben sana emretmişken seni secde etmekten alıkoyan nedir? (İblis): Ben ondan daha üstünüm. Çünkü beni ateşten yarattın, onu çamurdan yarattın, dedi. 13-Allah: Öyle ise, “İn oradan!” Orada büyüklük taslamak senin haddin değildir. Çık! çünkü sen aşağılıklardansın! buyurdu. 14-İblis: Bana, (insanların) tekrar dirilecekleri güne kadar mühlet ver, dedi. 15-Allah: Haydi, sen mühlet verilenlerdensin, buyurdu. 16-. İblis dedi ki: Öyle ise beni azdırmana karşılık, and içerim ki, ben de onları saptırmak için senin sırat-ı mustakiym (doğru yolunun) üstüne oturacağım. 17- “Sonra elbette onlara önlerinden, arkalarından, sağlarından, sollarından sokulacağım ve sen, onların çoklarını şükredenlerden bulmayacaksın!” dedi. 18-Allah buyurdu: Haydi, yerilmiş ve kovulmuş olarak oradan çık! And olsun ki, onlardan kim sana uyarsa, sizin hepinizi cehenneme dolduracağım! “…Beni ateşten yarattın, onu çamurdan yarattın.” Vehmi kuvvet, hayvani ruhun en latif cüzünden yaratılmışlardır. Vehmi kuvvet kalpte karışımların buharlığından ve letafetinden meydana gelir ve beyne yükselir. Sözünü ettiğimiz bu ruh, bedende bulunan unsurların en sıcağıdır. Bu yüzden ateş olarak isimlendirilmiştir. Sıcaklık yükselişi, yukarı çıkışı gerektirir. Daha önce her melekuti kuvvetin kendisinin altındaki kuvvetlerin özelliklerine muttali olduğunu, buna karşılık kendisinden yukarı kuvvetlerin özelliklerine, bedensel kemalata ve bedenin özelliklerine, hayvani ruhun kemalatına ve özelliklerine muttali olmadığını, insanın ruhani ve kalbi kemalatından perdelendiğini vurgulamıştık. İşte inkârının sureti, yüz çevirmesinin, büyüklenmesinin illeti, makul ve mücerret anlamlara dayalı hükümlerde bulunarak kendi sınırlarının dışına taşmasının nedeni budur. Aklın hükmünü kabul etmekten kaçınması da secde etmekten yüz çevirmesinin suretidir.

A’RÂF SURESİ • 401

“Orada büyüklük taslamak senin haddin değildir…” Çünkü büyüklenmek, nefsin sıfatlarından herhangi bir fazilet içermeyen bir sıfatla üstünlük gösterisinde bulunmaktan ibarettir. Bu ise mensubu olduğunu iddia ettiğin ruhani huzurda akla karşı üstünlük taslamak uygun değildir. “Çık!…” çünkü sen izzetli kimselerden oluşan bu makamın ehli değilsin, “…sen aşağılıklardansın…” nefsani kuvvetlerdensin. Nefsani kuvvetler ise süfli cihetten ayrılmazlar, bedenlerden ayrılmamalarıyla da daimi alçaklık içindedirler. “…tekrar dirilecekleri güne kadar…” orta kıyamette iradi ölümden sonra kalbin hayatıyla ve fıtratın yaratılış perdelerinden kurtulmasıyla beden kabirlerinden ve nefsin sıfatlarının cesetlerinden yeniden dirilecekleri güne kadar. Ya da vahdette fena bulduktan sonra büyük kıyamette bahşedilmiş hak varlıkla ve hakiki hayatla yeniden dirilecekleri güne kadar. İlk anlam esasında yeniden diriltilen kimseye “muhlis” denir. İkinci anlam, esasında yeniden diriltilen kimse muhlas (has kul edinilmiş) demektir. Artık İblis’in böyle bir kimseyi azdırıp yoldan çıkarmasına imkân yoktur. “Öyle ise beni azdırmana karşılık…” yemin ederim ki… İblis teklik zatından perdelenmiştir, ama sıfatlardan ve fillerden perdelenmemiştir. Dolayısıyla, fiilleri müşahede etmesi ve bunlara saygı göstermesi, bunlara yemin etmesi sayılır. Nitekim, Allah’ın izzetine de yemin etmiştir: “Senin mutlak kudretine and olsun ki, hepsini azdıracağım.” (Sad, 82) “…Onları saptırmak için senin doğru yolunun üstüne oturacağım…” Zati tevhid yolunda onların önünü keseceğim, onları, senden başkasıyla meşgul etmek suretiyle bu yolu izlemekten alıkoyacağım. Onlara dört cihetten saldıracağım. Maddi hayatta düşman bu dört cihetten gelir. Çünkü İblis’in aşağıdan gelmesi, yani maddi hükümler, cüzi tedbirler cihetinden gelmesi dünyevi maslahatlar kapsamına girer ve bu da her zaman sapıklığı gerektirmez. Aksine, tabii ve riyazi ilimler bağlamında bundan yararlanılabilir de. Bu alanda akıl bundan yardım da görür. Nitekim, daha önce “…şüphesiz hem üstlerinden, hem de ayaklarının altından yerlerdi.” (Maide, 66) İblis’in yukarı (ulvi) cihetten gelmesi ise mümkün değildir. Çünkü ulvi cihet ruha bakar, oradan Hak nitelikli ilhamlar, meleki ilkalar gelir, marifetler sızar, ruhi hakikâtler iner. Böylece onun için vesvese vermede kullanabileceği dört cihet kalıyor.

402 • TEFSİRİ KEBİR / TE’VİLÂT

İnsana önünden gelmesi, Allah’ın tuzağından emin kılmak ve Allah’ın “bağışlayıcı ve merhamet edici” olmasıyla aldatmak şeklinde olur. Bu hileye kapılan kimse, ibadet ve itaat hususunda ağırlaşmaya, gittikçe savsaklamaya başlar. Arkasından gelmesi ise, fakirlikle, geride kalan evlatlarının zor duruma düşüp perişan olmalarıyla korkutmak şeklinde olur. Bu bağlamda İblis kişiyi, hem kendisi hem de evlatları için mal toplayıp depolamaya, gelecek için hazırlamaya teşvik eder, çünkü zihnine tul-i emel duygusunu yerleştirmiştir. İblis’in insana sağ tarafından gelmesi, sahip olduğu erdemleri süslemek, faziletleriyle, ilmiyle, ibadetiyle övünmek şeklinde olur. Bu duyguya kapılan kişi, kendi üstünlüğünü, erdemini gördüğü için Allah’tan perdelenir. Solundan gelmesi ise, insanı günahlara, çirkin hayasızlıklara teşvik etmek, şehvetlere ve lezzetlere çağırmak şeklinde olur. “Sen, onların çoklarını şükredenlerden bulmayacaksın…” kuvvetlerini, bedenlerinin organlarını ve Allah’ın kendilerine bahşettiği nimetleri ibadet yolunda, Allah’a yakınlaşma uğrunda kullananlardan bulmayacaksın. “…Onlardan kim sana uyarsa, sizin hepinizi cehenneme dolduracağım…” tabiat cehennemine dolduracağım, ki orası varlık mertebelerinin en aşağısıdır. “Sizin hepinizi…” ebedi lezzet nimetinden, sonsuz beka zevkinden, ruhani kemalattan, Hakkani olgunluklardan perdeleyip, zıtlar âleminin alt üst oluşu, varoluş ve yok oluş dönüşümleri içinde maksatlardan yoksun kalma ateşinde azap çektireceğim. 19- (Allah buyurdu ki) : Ey Adem! Sen ve eşin cennette yerleşip dilediğiniz yerden yiyin. Ancak, şu ağaca yaklaşmayın! Sonra zalimlerden olursunuz. 20-Derken şeytan, birbirine kapalı ayıp yerlerini kendilerine göstermek için onlara vesvese verdi ve: Rabbiniz size bu ağacı sırf melek olursunuz veya ebedî kalanlardan olursunuz diye yasakladı, dedi. 21-Ve onlara: Ben gerçekten size öğüt verenlerdenim, diye yemin etti.

A’RÂF SURESİ • 403

22-Böylece, onları hile ile aldattı. Ağacın meyvesini tattıklarında ayıp yerleri kendilerine göründü. Ve cennet yapraklarından üzerlerini örtmeye başladılar. Rableri onlara: Ben size o ağacı yasaklamadım mı ve şeytan size apaçık bir düşmandır, demedim mi? diye nidâ etti. 23- (Adem ile eşi) dediler ki: Ey Rabbimiz! Biz kendimize zulmettik. Eğer bizi bağışlamaz ve bize acımazsan mutlaka ziyan edenlerden oluruz. “…Birbirlerine kapalı ayıp yerlerini kendilerine göstermek için…” Onları tabiata meylettirerek, mücerret oldukları sırada kendilerinden perdelenmiş bulunan tabii şeyleri, bedensel lezzetleri, ahlaki rezillikleri, hayvani fiilleri ve vahşi ve behimi sıfatları kendilerine göstermek için… Ki insan bunları ortaya koymaktan utanır, teşhir etmekten kaçınır. Erdem duygusu, bunları gizlemeye iter insanı. Çünkü, akıl açısından bunlar avrettir ve akıl bunlara tenezzül etmez, çirkin görür. “Ve: Rabbiniz size bu ağacı sırf melek olursunuz veya ebedi kalanlardan olursunuz diye yasakladı, dedi.” Onlara bir vehim olarak telkin etti ki, cismani tabiatla ve heyulani madde ile bütünleşmeleri durumunda meleklere özgü idraklere, fiillere kavuşacaklar ve bu hal kendileri açısından sonsuzluk arz edecektir. Ya da (ayetin orijinalinde geçen “melekeyn” kelimesini “ melikeyn” şeklinde okursak, onlara sair canlılar üzerinde tükenmeyen, zeval bulmayan bir meliklik ve reislik kazanacaklarını vehmettirdi. Nitekim, bir yerde de şöyle demiştir: “Sana ebedilik ağacını ve sonu gelmez bir saltanatı göstereyim mi?” (Taha, 120) Böylece İblis, ancak bedensel aletlerle elde edilen cüzi maslahatları ve maddi güzellikleri, güvenilir bir öğütçü kisvesinde onlara süslü gösterdi. “Böylece onları hile ile aldattı…” Öğüt veren, güvenilir kimse kisvesi altında onları bu tür şeylerle ilgilenme, bundan sükunet bulma düzeyine indirdi. Bedensel lezzetlerin ve insani riyasetin devamlılığını vehmetmelerini sağladı. Bedensel menfaatler ve nefsani şehvetlerle onları tavladı. “Ve cennet yapraklarından üzerlerini örtmeye başladılar…” akli görüşlerin teferruatından ve ameli akıl kuvvetinin çıkarsamalarından ibaret güzel adap ve temiz adetlerle tabii örtüleri gözlemeye çalıştılar, ameli hilelerle bunları saklama çabasına girdiler. “Rableri onlara: Ben size…yasaklamadım mı?” nehyin sureti, akıllarda

404 • TEFSİRİ KEBİR / TE’VİLÂT

odaklanmış mücerretlik, makulatı idrak etme meyli ve maddeden, somut şeylerden arınma eğilimidir. “Şeytan size apaçık bir düşmandır.” Şeklindeki sesleniş, aklın, vehmin hükümlerini olumsuzlamaya, idraklerinin karşısında durmaya, ona ve büyüklenmesine muhalif bir tavır takınmaya yönelik ilhamıdır. Bu hususla ilgili onlara (Adem ile Havva’ya) seslenmesi ise, düşünce yoluyla bu anlama dikkâtlerini çekme ve olgunluk çağına erdikten, akıl ve anlayış nurunun kendilerini aydınlatmasından sonra, tabii lezzetlere taalluk etmeyi, bunlara dalmayı uyarı niteliğinde hatırlatma şeklindedir. “Rabbimiz! Biz kendimize zulmettik.” Bundan maksat da Nefs-i Natıkanın tabiat cihetinde eksikliğinin, nurunun sönmüşlüğünün ve gücünün kırılmışlığının farkına varması, içinde kâmil tecerrüde yönelik bir isteğin meydana gelmesidir. “Eğer bizi bağışlamazsan…” ruhani nurları bize giydirmez, onların aydınlığını üzerimize yansıtmazsan, “ve bize acımazsan” hakiki marifetleri bize bahşetmezsen “mutlaka ziyan edenlerden oluruz.” Mutluluk ve beka unsuru olan asli istidadı, fena yurdunda harcamak suretiyle telef edenlerden, böylece tabii eksiklikten ayrılmamak suretiyle tecerrüdi kemalden yoksun bırakılanlardan oluruz. 24-Allah: Birbirinize düşman olarak inin! Sizin için yeryüzünde bir süreye kadar yerleşme ve faydalanma vardır, buyurdu. 25- “Orada yaşayacaksınız, orada öleceksiniz ve orada (diriltilip) çıkarılacaksınız” dedi. 26-Ey Adem oğulları! Size ayıp yerlerinizi örtecek giysi, süslenecek elbise yarattık. Takvâ elbisesi… İşte o daha hayırlıdır. Bunlar Allah’ın âyetlerindendir. Belki düşünüp öğüt alırlar (diye onları indirdi). 27-Ey Âdem oğulları! Şeytan, ana-babanızı, ayıp yerlerini kendilerine göstermek için elbiselerini soyarak cennetten çıkardığı gibi sizi de aldatmasın. Çünkü o ve yandaşları, sizin onları göremeyeceğiniz yerden sizi görürler. Şüphesiz biz şeytanları, inanmayanların dostları kıldık. 28-Onlar bir kötülük yaptıkları zaman: “Babalarımızı bu yolda bulduk. Allah da bize bunu emretti” derler. De ki: Allah kötülüğü emretmez. Allah’a karşı bilmediğiniz şeyleri mi söylüyorsunuz?

A’RÂF SURESİ • 405

“…Ayıp yerlerinizi örtecek giysi…” vasıflarınızın çirkinliklerini ve fiillerinizin hayasızlıklarını örten bir şeriat ve “süs…” kendi hallerine bırakılmış hayvanlara benzemekten uzaklaştıran, bizi güzel ahlak ve temiz amellerle süsleyen güzellik indirdik. “Takva elbisesi…” takva sıfatına sahip olmak ve nefsin sıfatından sakınmak “işte o daha hayırlıdır…” şeriatların rükünlerinden biridir. Çünkü, takva sahibi olmak ve nefsin sıfatından sakınmak, dinin aslı ve esasıdır. Tıpkı hastanın tedavi görmesi için perhiz yapması gibi. “Bunlar Allah’ın ayetlerindendir…” O’nun sıfatlarının nurlarındandır. Çünkü nefsin sıfatlarından kaçınmak, ancak Hakk’ın sıfatlarının tecellilerinin zuhur etmesiyle gerçekleşir, mümkün olur. Halk arasında kullanılan bir özdeyişte de buna işaret edilmiştir: “Allah kul üzerinde herhangi bir tasarrufta bulunduğu zaman mutlaka onun yerine aynı cinsten daha güzelini koyar.” “ Belki düşünüp öğüt alırlar…” nurdan olan asli giysinizin zuhuru esnasında veya sıfat nurlarının hidayetiyle içinde huzura kavuştuğunuz Hakk’ın civarında gereken öğüdü alırsınız. “Şeytan…sizi aldatmasın…” şeytan, şeriat ve takva elbisesini üzerinizden çıkarmak suretiyle cennetten ve cennetle iç içe olmaktan sizi çıkarmasın. “Ana-babanızı…çıkardığı gibi.” fıtri nurani elbiseyi üzerlerinden çıkarmak suretiyle ana-babanızı cennetten çıkardığı gibi sizi de çıkarmasın. 29-De ki: Rabbim adaleti emretti. Her secde ettiğinizde yüzlerinizi O’na çevirin ve dini yalnız Allah’a has kılarak O’na yalvarın. İlkin sizi yarattığı gibi (yine O’na) döneceksiniz. 30-O, bir grubu doğru yola iletti, bir gruba da sapıklık müstehak oldu. Çünkü onlar Allah’ı bırakıp şeytanları kendilerine dost edindiler. Böyle iken kendilerinin doğru yolda olduklarını sanıyorlar. “De ki: Rabbim adaleti emretti.” Adaleti ve doğruluğu emretti. “…Yüzlerinizi O’na çevirin.” zatlarınızı, adalet hususunda ifrat ve tefrite kaymaktan, meyletmekten menetmek, doğruluk hususunda çeşitlenmeden uzak tutmak suretiyle ikame edin. “Her secde ettiğinizde…” her secde yerinde veya her secde vaktinde yüzünüzü O’na çevirin. Secdeler dört kısma ayrılır:

406 • TEFSİRİ KEBİR / TE’VİLÂT

Boyun eğme, itaat etme secdesi. Bu anlamdaki secdede yüz, ihlasla O’na çevirilir, Allah için yapılan amelde riyadan ve nifaktan, bu esnada O’ndan başkasına yönelmekten kaçınılır, samimi bir niyetle emre uygunluk gözetilir ve bütün işlerde muhalefetten sakınılır. Bu tavır adalettir. Fiillerde fena bulma secdesi. Bu secdede Hakk eksiksiz ikame edilerek yüz sırf O’na çevirilir. Kişi, kendisini Allah’tan başka bir müessir olarak görmediği gibi kendi nefsinden de başkasından da bir müessir görmez. Sıfatlarda fena bulma secdesi. Bu secdede şartları korunarak yüz O’na çevrilir. Bu secdede kişi sıfatları zatının süsü olarak görmediği gibi bunu istemez. Tek sakındığı şey, marufu emretmeyi ve münkeri nehyetmeyi terk etmek suretiyle ifrata, muhalefet edenlere öfke duyarak tefrite kaçmaktır. Zatta fena bulma secdesi. Bu secdede kişi, varlık kalıntılarından kaybolmak, bütünüyle sönmek, benlik ve ikilik ispat etmekten kaçınmak suretiyle yüzünü O’na çevirir. Benlik perdesiyle örtünmez, her şeyi mubah görüp ibadeti terk etmek suretiyle zındıklaşmaz. “Dini yalnız Allah’a has kılarak O’na yalvarın.” birinci makamda ameli sırf Allah’a özgü kılarak, ikinci ve üçüncü makamda , dini ve ibadet şeklini belirlemeyi Allah’a ait bir yetki görerek, dördüncü makamda dini Allah ile görerek. Böylece, diniyle mütedeyyin olan bizzat Allah olur ve dinde Allah’tan başkasının payı bulunmaz. “İlkin sizi yarattığı gibi…” sizi izhar edip kendini gizlemek suretiyle sizi ilk kez yarattığı gibi “O’na döneceksiniz…” kendisi zahir olsun diye sizi kendinde yok edip gizleyecektir. “O, bir grubu doğru yola iletti…” bu yolda onlara hidayet verdi. “bir gruba da… müstahak oldu.” sapıklık hükmü onlar için kaçınılmaz oldu. Çünkü nefsani vehmi ve hayali kuvvetler şeytanlarını “Allah’tan başka dostlar edindiler.” Çünkü karanlık ve bulanıklık bakımından, nur kaynağından uzaklık açısından özleri arasında uyum, süfli cihete eğilim gösterme, tabii süslere meyletme bakımından aralarında türdeşlik vardır. “Böyle iken kendilerinin doğru yolda olduklarını sanıyorlar…” çünkü vehim böyle sanılarla hakimiyetini kurar.

A’RÂF SURESİ • 407

31-Ey Adem oğulları! Her secde edişinizde güzel elbiselerinizi giyin; yiyin, için, fakat israf etmeyin; çünkü Allah israf edenleri sevmez. 32-De ki: Allah’ın kulları için yarattığı süsü ve temiz rızıkları kim haram kıldı? De ki: Onlar, dünya hayatında, özellikle kıyamet gününde müminlerindir. İşte, bilen bir topluluk için âyetleri böyle açıklıyoruz. 33-De ki: Rabbim ancak açık ve gizli kötülükleri, günahı ve haksız yere sınırı aşmayı, hakkında hiçbir delil indirmediği bir şeyi, Allah’a ortak koşmanızı ve Allah hakkında bilmediğiniz şeyleri söylemenizi haram kılmıştır. 34-Her ümmetin bir eceli vardır. Ecelleri gelince ne bir an geri kalırlar ne de bir an ileri gidebilirler. “…Her secde edişlerinizde güzel elbiselerinizi giyin…” onlardan ayrılmayın, süslerinize sarılın. Şöyle ki: birinci secde makamının süsü, ameli sırf Allah için yapmak (ihlas)tır. İkinci secde makamının süsü, tevekkül etmek, şartlarını gözetmektir. Üçüncü secde makamının süsü, rıza halinin hakkını vermektir. Dördüncü secde makamının süsü, Hakk’a dair hakikâtle tahkikte yerleşik ve kalıcı olmak, istikametin haklarını ve şartlarını gözetmektir. “Yiyin, için, fakat israf etmeyin…” yeme ve içmede adalet ve denge yasasını koruyun. “De ki: Allah’ın kulları için yarattığı süsü…kim haram kıldı?” mutlak olarak zikredilen bu süslerden kim onları alıkoydu? Kulların bunlarla bezenmesi mümkün değildir, dedi? Kulların bunlarla süslenmelerinin mümkün olmadığını ileri sürüp Allah’ın onları bundan men ettiği gibi bir gerekçe ortaya koydu? “Ve temiz rızıkları kim haram kıldı?” ihlas ilimlerini, tevekkül, rıza ve temkin makamlarının ilimlerini kim haram kıldı? “…Özellikle kıyamet gününde…” çeşitlenme şaibelerinden, fiil, sıfat ve zat kalıntılarından herhangi bir şeyin zuhur etmesinden beridir. “De ki: Rabbim ancak …kötülükleri…” behimi kuvvetin rezilliklerini “ günahı ve …sınırı aşmayı” vahşi kuvvetin rezilliklerini, “Allah’a ortak koşmanızı…” … “haram kıldı…” yani meleki mantık kuvvetinin rezilliklerini haram kıldı. Çünkü bunlar, yukarıda sözü edilen ve insani kemalat olan ziynetleri engelleyen, onlara zıt nefsani sıfatlardır. 35-Ey Ademoğulları! Size kendi içinizden âyetlerimi anlatacak Resuller gelir de kim (onlara karşı gelmekten) sakınır ve kendini ıslah ederse, onlara korku yoktur ve onlar üzülmeyeceklerdir.

408 • TEFSİRİ KEBİR / TE’VİLÂT

36-Ayetlerimizi yalanlayanlar ve büyüklenip onlardan yüz çevirenler var ya, işte onlar ateş ehlidir. Onlar, orada ebedî kalacaklardır. 37-Allah’a iftira eden ya da O’nun âyetlerini yalanlayandan daha büyük zalim kimdir?! Onların kitabdaki nasibleri kendilerine erişecektir. Sonunda resullerimiz (melekler) gelip canlarını alırken “Allah’ı bırakıp da tapmakta olduğunuz tanrılar nerede?” derler. (Onlar da) “Bizden sıvışıp gittiler” derler. Ve kâfir olduklarına dair kendi aleyhlerine şahitlik ederler. 38-Allah buyuracak ki: “Sizden önce geçmiş cin ve insan toplulukları arasında siz de ateşe girin!” Her ümmet girdikçe yoldaşlarına lânet edecekler. Hepsi birbiri ardından orada (cehennemde) toplanınca, sonrakiler öncekiler için, “ Ey Rabbimiz! Bizi işte bunlar saptırdılar! Onun için onlara ateşten bir kat daha fazla azap ver!” diyecekler. Allah da: Zaten herkes için bir kat daha fazla azap vardır, fakat siz bilmezsiniz, diyecektir. 39-Öncekiler de sonrakilere derler ki: Sizin bize bir üstünlüğünüz yok. O halde siz de yaptıklarınıza karşılık azabı tadın! 40-Bizim âyetlerimizi yalanlayıp da onlara karşı kibirlenmek isteyenler var ya, işte onlara gök kapıları açılmayacak ve onlar, deve iğne deliğine girinceye kadar cennete giremeyeceklerdir! Suçluları işte böyle cezalandırırız! 41-Onlar için cehennem ateşinden döşekler, üstlerine de örtüler vardır. İşte zalimleri böyle cezalandırırız! 42-İnanıp da iyi işler yapanlara gelince -ki hiç kimseye gücünün üstünde bir vazife yüklemeyiz-işte onlar, cennet ehlidir. Orada onlar ebedî kalacaklar. 43- (Cennette) onların altlarından ırmaklar akarken, kalplerinde kinden ne varsa hepsini çıkarıp atarız. Ve onlar derler ki: “Hidayetiyle bizi (bu nimete) kavuşturan Allah’a hamd olsun! Allah bizi doğru yola iletmeseydi kendiliğimizden doğru yolu bulacak değildik. Hakikâten Rabbimizin Resulleri gerçeği getirmişler.” Onlara: “İşte size cennet; yapmış olduğunuz iyi amellere karşılık ona vâris kılındınız.” diye seslenilir.

A’RÂF SURESİ • 409

44-Cennet ehli cehennem ehline: Biz Rabbimizin bize vaat ettiğini gerçek bulduk, siz de Rabbinizin size vaat ettiğini gerçek buldunuz mu? diye seslenir. “Evet!” derler. Ve aralarından bir çağrıcı, Allah’ın lâneti zalimlerin üzerine olsun! diye bağırır. 45-Onlar, Allah yolundan alıkoyan ve onu eğip bükmek isteyen zalimlerdir. Onlar ahireti de inkâr edenlerdir. 46-İki taraf (cennetlikler ve cehennemlikler) arasında bir perde ve A’râf üzerinde de herkesi simalarından tanıyan adamlar vardır ki, bunlar henüz cennete giremedikleri halde (girmeyi) umarak cennet ehline: “Selâm size!” diye seslenirler. “…Kim sakınır ve kendini ıslah ederse…” fena makamında varlık kalıntılarından sakınır ve beka makamında istikamet üzere olmakla kendini ıslah ederse “onlara korku yoktur ve onlar üzülmeyeceklerdir.” Çünkü velayet makamındadırlar. “Ayetlerimizi yalanlayanlar…” Nefislerinin sıfatlarıyla bizim sıfatlarımızın üzerini örtüp gizleyenler, “büyüklenip onlardan yüz çevirenler…” şeytanlıkla ayetlerimize karşı büyüklük taslayanlar, “işte onlar ateş ehlidir.” Mahrumiyet ateşine atılacaklardır. “İki taraf arasında bir perde…vardır…” cennet ehli ile cehennem ehli arasında bir perde vardır. Bu yüzden her bir grup diğerinden perdelenmiştir. Burada sözü edilen cennet ehlinden maksat, ebrar, zahid ve abidlerden oluşan amellerin sevabını uman kimselerdir. Bunların cenneti, nefisler cennetidir. Yoksa kalp ve ruh cennetlerinin ehli, cehennem ehlinden perdelenmezler. “A’raf üzerinde…” bu perdenin, yani iki grubu, biri sağında öbürü solunda olacak şekilde ayıran kalp perdesinin yukarılarında “…adamlar vardır…” bunlar Allah ehli, O’nun has kulları olan ariflerdir. “…Herkesi…tanırlar…” her iki grubun mensuplarını da “simalarından…” tanırlar. Cennet ehline tezkiye, bezenme sebepleri ve kalbi nurlar desteğinde bulunmak, üzerlerine hayırlar ve bereketler indirmek suretiyle selam verirler. Cennete girmemişlerdir, çünkü nefislerin sıfatlarından ve güzelliklerinden oluşan giysilerden soyunmuşlar, bu konumu aşıp yükselmişler. Bunlar, Allah’ın zatını müşahede etmekten ve sıfatın nimet şeklindeki tecellisini gözlemlemekten alıkoymaz onları. “Onlar…” cennet ehli, onların cennete “girmelerini umarlar.” Ki onların nurlarıyla aydınlansınlar, onların yüzlerinin parıldayışlarıyla ışıklansınlar ve huzurlarıyla ünsiyet kursunlar.

410 • TEFSİRİ KEBİR / TE’VİLÂT

47-Gözleri cehennem ehli tarafına döndürülünce de: Ey Rabbimiz! Bizi zalimler topluluğu ile beraber bulundurma! derler. 48- (Yine) A’râf ehli simalarından tanıdıkları birtakım adamlara seslenerek derler ki: “Ne çokluğunuz ne de taslamakta olduğunuz büyüklük size hiçbir yarar sağlamadı. 49-Allah’ın, kendilerini hiçbir rahmete erdirmeyeceğine dair yemin ettiğiniz kimseler bunlar mı?” (ve cennet ehline dönerek): “Girin cennete; artık size korku yoktur ve siz üzülecek de değilsiniz” (derler). 50-Cehennem ehli, cennet ehline: “Suyunuzdan veya Allah’ın size verdiği rızıktan biraz da bize verin!” diye seslenirler. Onlar da: Allah bunları kâfirlere haram kılmıştır, derler. 51-O kâfirler ki, dinlerini bir eğlence ve oyun edindiler de dünya hayatı onları aldattı. Onlar, bu günleri ile karşılaşacaklarını unuttukları ve âyetlerimizi bile bile inkâr ettikleri gibi biz de bugün onları unuturuz. 52-Gerçekten onlara, inanan bir toplum için yol gösterici ve rahmet olarak, ilim üzere açıkladığımız bir Kitab getirdik. 53- (Fakat onlar), Onun tevilinden başka bir şey beklemiyorlar. Tevili geldiği (haber verdiği şeyler ortaya çıktığı) gün, önceden onu unutmuş olanlar derler ki: Doğrusu, Rabbimizin Resulleri gerçeği getirmişler. Şimdi bizim şefaatçilerimiz var mı ki bize şefaat etsinler veya (dünyaya) geri döndürülmemiz mümkün mü ki, yapmış olduğumuz amellerden başkasını yapalım? Onlar, cidden kendilerine yazık ettiler ve uydurdukları şeyler (putlar) da kendilerinden kaybolup gitti. “Gözleri cehennem ehli tarafına döndürülünce…” Yani, onlara isteyerek, acıyarak, merhamet ederek veya memnun olarak bakmazlar, bilakis istemeyerek ve sanki bir başkası gözlerini o tarafa çevirmiş gibi ibret almak maksadıyla bakarlar. “Ey Rabbimiz! Bizi zalimler topluluğu ile beraber bulundurma.” Bizi doğru yola ilettikten sonra kalplerimizi kaydırma. Tıpkı Emirülmüminin Ali (a.s) dediği gibi: “Hidayetten sonra sapmaktan Allah’a sığınırım.” Hz. Resulullah (s.a.v) de şöyle buyurmuştur: “Allah’ım! Kalbimi dinin üzere sabit kıl.” Orada bulunanlar “Allah, senin geçmiş ve gelecek günahlarını bağışlamamış mıdır?” diye sorunca şu cevabı vermiştir: “Kalbin, çölde rüzgârların diledikleri tarafa savurdukları bir tüy gibi olduğunu bilmem bu şekilde davranmam için yetmez mi?”

A’RÂF SURESİ • 411

“Gerçekten onlara… ilim üzere açıkladığımız bir kitab getirdik.” Organlar, azalar, aletler ve duyular şeklinde tafsilatlanan, ilahi ilmin gerektirdiği şekilde tekamül etmeye elverişli insan bedenini verdi. Bu kitabın tevili de, sonunda vardığı akıbettir, diriliş anında buna uymayan heyetlere, suretlere ve şekillere-ki onların sıfatlarına ve inançlarına uygundurlar-kalıb olmasıdır. Başka bir yerde yer alan şu ayet böyle bir anlamı gerektirmektedir: “Allah onları sıfatlarıyla cezalandıracaktır..” (Enam, 139) Bir ayette de şöyle buyurmuştur: “Kıyamet gününde onları kör, dilsiz ve sağır bir halde yüzükoyun haşrederiz.” (İsra, 97) 54-Şüphesiz ki Rabbiniz, semavatı ve arzı altı günde yaratan, sonra Arş‘a istivâ eden, geceyi, durmadan kendisini kovalayan gündüze bürüyüp örten; güneşi, ayı ve yıldızları emrine boyun eğmiş durumda yaratan Allah’tır. Bilesiniz ki, yaratmak da emretmek de O’na mahsustur. Âlemlerin Rabbi Allah ne yücedir! 55-Rabbinize yalvara yakara ve gizlice dua edin. Bilesiniz ki O, haddi aşanları sevmez. 56-Islah edilmesinden sonra yeryüzünde bozgunculuk yapmayın. Allah’a korkarak ve (rahmetini) umarak dua edin. Muhakkak ki iyilik edenlere Allah’ın rahmeti çok yakındır. 57-Rüzgârları rahmetinin önünde müjde olarak gönderen O’dur. Sonunda onlar (o rüzgârlar), ağır bulutları yüklenince onu ölü bir memlekete sevk ederiz. Orada suyu indirir ve onunla türlü türlü meyveler çıkarırız. İşte ölüleri de böyle çıkaracağız. Herhalde bundan ibret alırsınız. 58-Rabbinin izniyle güzel memleketin bitkisi (güzel) çıkar; kötü olandan ise faydasız bitkiden başka bir şey çıkmaz. İşte biz, şükreden bir kavim için âyetleri böyle açıklıyoruz. 59-And olsun ki Nuh’u Resul olarak kavmine gönderdik. Dedi ki: Ey kavmim! Allah’a kulluk edin, sizin Ondan başka ilâh yokdur. Doğrusu ben, üstünüze gelecek büyük bir günün azabından korkuyorum. 60-Kavminden ileri gelenler dediler ki: Biz seni gerçekten apaçık bir sapıklık içinde görüyoruz! 61-Dedi ki: “Ey kavmim! Bende herhangi bir sapıklık yoktur; fakat ben, âlemlerin Rabbi tarafından gönderilmiş bir Resulum.

412 • TEFSİRİ KEBİR / TE’VİLÂT

62-Size Rabbimin vahyettiklerini duyuruyorum, size öğüt veriyorum ve ben sizin bilmediklerinizi Allah’tan (vahiy ile) biliyorum. 63- (Allah’ın azabından) sakınıp da rahmete nâil olmanız ümidiyle, içinizden sizi uyaracak bir adam vasıtasıyla size bir zikir (kitab) gelmesine şaştınız mı?” 64-Onu yalanladılar, biz de onu ve onunla beraber gemide bulunanları kurtardık, âyetlerimizi yalanlayanları da suda boğduk! Çünkü onlar kör bir kavim idiler. 65-Ad kavmine de kardeşleri Hûd’u (gönderdik). O dedi ki: “Ey kavmim! Allah’a kulluk edin; sizin için O’ndan başka ilâh yokdur. Hâlâ sakınmayacak mısınız?” 66-Kavminden ileri gelen kâfirler dediler ki: Biz seni kesinlikle bir beyinsizlik içinde görüyoruz ve gerçekten seni yalancılardan sanıyoruz. 67- “Ey kavmim! dedi, ben beyinsiz değilim; fakat ben âlemlerin Rabbinin gönderdiği bir Resulum. 68-Size Rabbimin vahyettiklerini duyuruyorum ve ben sizin için güvenilir bir öğütçüyüm. 69-Sizi uyarmak için içinizden bir adam vasıtasıyla Rabbinizden size bir zikir (kitab) gelmesine şaştınız mı? Düşünün ki O sizi, Nuh kavminden sonra onların yerine getirdi ve yaratılışta sizi onlardan üstün kıldı. O halde Allah’ın nimetlerini hatırlayın ki kurtuluşa eresiniz.” 70-Dediler ki: Sen bize tek Allah’a kulluk etmemiz ve atalarımızın tapmakta olduklarını bırakmamız için mi geldin? Eğer doğrulardan isen, bizi tehdit ettiğini (azabı) bize getir. 71- (Hûd) dedi ki: “Üzerinize Rabbinizden bir azap ve bir hışım inmiştir. Haklarında Allah’ın hiçbir delil indirmediği, sadece sizin ve atalarınızın taktığı kuru isimler hususunda benimle tartışıyor musunuz? Bekleyin öyleyse, şüphesiz ben de sizinle beraber bekleyenlerdenim!” 72-Onu ve onunla beraber olanları rahmetimizle kurtardık ve âyetlerimizi yalanlayıp da iman etmeyenlerin kökünü kestik. “Şüphesiz ki Rabbiniz, gökleri ve yeri altı günde yaratandır…” altı bin sene içinde ruhlar semasının ve bedenler arzının suretlerinde gizlendi. Çünkü yüce Allah bir ayette şöyle buyurmuştur: “Muhakkak ki, Rabbinin nezdinde bir gün sizin saymakta olduklarınızdan bin yıl

A’RÂF SURESİ • 413

gibidir.” (Hac, 47) Yani, Adem’in (a.s) yaratılışından Hz. Muhammed’in (s.a.v) zamanına kadar. Çünkü halk, Hakk’ın yaratılış mazharlarında gizlenmesinden ibarettir. Bu süre de gizlenme devrinin başından zuhurun, yani nübüvvetin sona ermesi ve velayetin zuhuru dediğimiz devrin başlamasına kadardır. Nitekim, Hz. Resulullah (s.a.v) şöyle buyurmuştur: “Zaman döndü dolaştı, Allah’ın gökleri ve yeri yarattığı günkü halini aldı.” Çünkü yaratılışla gizlenmenin başlaması, zuhurun sona ermesi demektir. Gizlenme de zuhura ulaşıp sona erince, daha önce söylendiği gibi yaratılışa dönmüş olur. Mehdi’nin yedinci günün tamamında ortaya çıkmasıyla da zuhur tamamlanır. Bu yüzden “dünyanın ömrü yedi bin senedir” denilmiştir. “…Sonra Arş’a istiva etti…” Yani, bütün sıfatlarıyla onda eksiksiz tecelli etmek suretiyle Muhammedi kalp arşına istiva etti. Nitekim “Sad” harfinin anlamını açıklarken bu hususa işaret etmiştik. “…Örter…” beden gecesi ve tabiat karanlığı ruh nurunun gündüzünü örter. “ …Kovalayan…” heyetiyle ve istidadıyla onu kovalar. Çünkü mizacının mutedil oluşuyla çabuk kabul eder. Ruh güneşi, kalp ayı ve duyu yıldızları “emrine boyun eğmiştir…” bu da “ O, her an yaratma halindedir.” (Rahman, 29) ayetinin orijinalinde geçen “e-Şe’n” kelimesiyle kastedilen durumdur. Haberiniz olsun, kudretiyle var etme ve hikmetiyle çekip çevirme yetkisi O’nundur. Ya da, bilesiniz ki, var etme ve örneksiz yaratma O’nundur. Eğer ayette işaret edilen gökleri ve yeri zahiri anlamda kabul edersek, bu durumda altı günden maksat, altı yön olur. Çünkü hadiselerin de günler olarak ifade edildiğinin örnekleri vardır. Örneğin, bir ayette şöyle buyurulmuştur: “Onlara Allah’ın günlerini hatırlat…” (İbrahim, 5) Yani yüce Allah cisimler âlemini altı yön içinde yaratmış, arşa yerleşerek yücelmiş, ona tesir etmiştir. Diğer bir ifadeyle, varlıkların suretlerini onun üzerinde ispat etmiştir. Arşın zahiri ve batını vardır. Arşın zahiri yedinci göktür ki, bütün varlıkların suretleri ona nakşedilir; varlıkların var oluşları ve yok oluşları bunu takip eder. Silme ve yerinde bırakma (mahv ve ispat) burada gerçekleşir. “Allah dilediğini siler, dilediğini de sabit bırakır.” (Rad, 39) ayetini tevil ederken bu hususa değineceğiz. Arşın batını ise ilk akıldır. Eşyanın suretleri, ona külli şekilde resmedilmiştir ve buna arşın içi de denir. Nitekim, bir rivayette

414 • TEFSİRİ KEBİR / TE’VİLÂT

şöyle denmiştir: “Arşın içinden bir münadi seslenir…” Burası ön kazanın da mahallidir. Dolayısıyla, buraya istiva etmek, üzerine çıkıp eşyanın suretlerini üzerine nakşetmek suretiyle yaratma tesirini göstermek şeklinde yücelmek anlamındadır. Bu, ondan başka bir şeye meyletmeksizin eksiksiz bir şekilde istiva kasti ile yönelme anlamındadır. 73-Semûd kavmine de kardeşleri Salih’i (gönderdik). Dedi ki: Ey kavmim! Allah’a kulluk edin; sizin O’ndan başka ilâh yoktur. Size Rabbinizden açık bir delil gelmiştir. O da, size bir mucize olarak Allah’ın şu devesidir. Onu bırakın, Allah’ın arzında yesin, (içsin); ona kötülük etmeyin; sonra sizi elem verici bir azap yakalar. 74-Düşünün ki, (Allah) Âd kavminden sonra yerlerine sizi getirdi. Ve yeryüzünde sizi yerleştirdi: Onun düzlüklerinde saraylar yapıyorsunuz, dağlarında evler yontuyorsunuz. Artık Allah’ın nimetlerini hatırlayın da yeryüzünde fesatçılar olarak karışıklık çıkarmayın. 75-Kavminin ileri gelenlerinden büyüklük taslayanlar, içlerinden zayıf görülen inananlara dediler ki: Siz Salih’in, Rabbi tarafından gönderildiğini biliyor musunuz? Onlar da: Şüphesiz biz onunla ne gönderilmişse ona inananlarız, dediler. 76-Büyüklük taslayanlar dediler ki: “Biz de sizin inandığınızı inkâr edenleriz.” 77-Derken o dişi deveyi ayaklarını keserek öldürdüler ve Rablerinin emrinden dışarı çıktılar da: Ey Salih! Eğer sen gerçekten Mürsellerdensen bizi tehdit ettiğin azabı bize getir, dediler. 78-Bunun üzerine onları o (gürültülü) sarsıntı yakaladı da yurtlarında diz üstü donakaldılar. 79-Salih, o zaman onlardan yüz çevirdi ve şöyle dedi: Ey kavmim! And olsun ki ben size Rabbimin vahyettiklerini tebliğ ettim ve size öğüt verdim; fakat siz öğüt verenleri sevmiyorsunuz. 80-Lût’u da gönderdik. Kavmine dedi ki: “Sizden önceki milletlerden hiçbirinin yapmadığı fuhuşu mu yapıyorsunuz? 81-Çünkü siz, şehveti tatmin için kadınları bırakıp da şehvetle erkeklere yanaşıyorsunuz. Doğrusu siz taşkın bir milletsiniz.”

A’RÂF SURESİ • 415

82Kavminin cevabı: “Onları (Lût’u ve taraftarlarını) memleketinizden çıkarın; çünkü onlar fazla temizlenen insanlarmış!” demelerinden başka bir şey olmadı. 83-Biz de onu ve karısından başka aile efradını kurtardık; çünkü karısı geride kalanlardan (kâfirlerden) idi. 84-Ve üzerlerine (taş) yağmuru yağdırdık. Bak ki günahkârların sonu nasıl oldu! 85-Medyen’e de kardeşleri Şuayb’ı (gönderdik). Dedi ki: Ey kavmim! Allah’a kulluk edin, sizin için ondan başka ilâh yoktur. Size Rabbinizden açık bir delil gelmiştir; artık ölçüyü, tartıyı tam yapın, insanların eşyalarını eksik vermeyin. Düzeltilmesinden sonra yeryüzünde bozgunculuk yapmayın. Eğer inananlar iseniz bunlar sizin için daha hayırlıdır. 86-Tehdit ederek, inananları Allah yolundan alıkoyarak ve o yolu eğip bükmek isteyerek öyle her yolun başında oturmayın. Düşünün ki siz az idiniz de O sizi çoğalttı. Bakın ki, bozguncuların sonu nasıl olmuştur! 87-Eğer içinizden bir benimle gönderilene inanır, bir da inanmazsa, Allah aranızda hükmedinceye kadar bekleyin. O hakimlerin en iyisidir. 88-Kavminden ileri gelen kibirliler dediler ki: “ Ey Şuayb! Seni ve seninle beraber inananları memleketimizden kesinlikle çıkaracağız veya dinimize döneceksiniz” (Şuayb): İstemesek de mi? dedi. 89-Doğrusu Allah bizi ondan kurtardıktan sonra tekrar sizin dininize dönersek Allah’a karşı yalan uydurmuş oluruz. Rabbimiz Allah dilemiş başka, yoksa ona geri dönmemiz bizim için olacak şey değildir. Rabbimizin ilmi her şeyi kuşatmıştır. Biz sadece Allah’a dayanırız. Rabbimiz! Bizimle kavmimiz arasında adaletle hükmet! Sen hükmedenlerin en hayırlısısın. 90-Kavminden ileri gelen kâfirler dediler ki: Eğer Şuayb’e uyarsanız o takdirde siz mutlaka ziyana uğrarsınız. 91-Derken o şiddetli deprem onları yakalayıverdi de yurtlarında diz üstü donakaldılar. 92-Şuayb’ı yalanlayanlar sanki yurtlarında hiç oturmamış gibiydiler. Asıl ziyana uğrayanlar Şuayb’ı yalanlayanların kendileridir.

416 • TEFSİRİ KEBİR / TE’VİLÂT

93- (Şuayb), onlardan yüz çevirdi ve (içinden) dedi ki: “Ey kavmim! Ben size Rabbimin gönderdiği gerçekleri duyurdum ve size öğüt verdim. Artık kâfir bir kavme nasıl acırım!” 94-Biz hangi ülkeye bir Nebiy gönderdiysek, ora halkını, bize yalvarıp yakarsınlar diye mutlaka yoksulluk ve darlıkla sıkmışızdır. 95-Sonra kötülüğü (darlığı) değiştirip yerine iyilik (bolluk) getirdik. Nihayet çoğaldılar ve: “Atalarımız da böyle sıkıntı ve sevinç yaşamışlardı” dediler. Biz de onları, kendileri farkına varmadan ansızın yakaladık. 96-O ülkelerin halkı inansalar ve (günahtan) sakınsalardı, elbette onların üstüne gökten (semadan) ve yerden (arzdan) nice bereket kapıları açardık, fakat yalanladılar, biz de ettikleri yüzünden onları yakalayıverdik. 97-Yoksa o ülkelerin halkı geceleyin uyurlarken kendilerine azabımızın gelmeyeceğinden emin mi oldular? 98-Ya da o ülkelerin halkı kuşluk vakti eğlenirlerken kendilerine azabımızın gelmeyeceğinden emin mi oldular? 99-Allah’ın azabından emin mi oldular? Fakat ziyana uğrayan topluluktan başkası, Allah’ın (böyle) mühlet vermesinden emin olamaz. 100-Önceki sahiplerinden sonra yeryüzüne vâris olanlara hâlâ şu gerçek belli olmadı mı ki: Eğer biz dileseydik onları da günahlarından dolayı musibetlere uğratırdık! Biz onların kalplerini mühürleriz de onlar (gerçekleri) işitmezler. 101-İşte o ülkeler… Onların haberlerinden bir kısmını sana anlatıyoruz. And olsun ki, Resulleri onlara apaçık deliller getirmişlerdi. Fakat önceden yalanladıkları gerçeklere iman edecek değillerdi. İşte kâfirlerin kalplerini Allah böyle mühürler. 102-Onların çoğunda, sözünde durma diye bir şey bulamadık. Gerçek şu ki, onların çoğunu yoldan çıkmış bulduk. 103-Sonra onların ardından Musa’yı mucizelerimizle Firavun ve kavmine gönderdik de o mucizeleri inkâr ettiler; ama, bak ki, fesatçıların sonu ne oldu!

A’RÂF SURESİ • 417

“…O da size bir mucize olarak Allah’ın şu devesidir.” Burada, Salih Nebiy (a.s.) mucize olarak verilen deve kastediliyor. Musa’ya (a.s) verilen asa, İsa’ya (a.s) verilen eşek ve Hz. Muhammed’e (s.a.v) verilen burak gibi. Çünkü, her Peygamberin ve diğer insanların bir bineği vardır, o da kendisinin hakikâtini, yani insani nefsi taşıyan hayvani nefsidir ve hayvani nefis, baskın sıfatıyla hayvanlardan bu sıfatla belirginleşen birine nispet edilir ve o hayvanın adı kendisine verilir. Kimin nefsi uysal, gayet yumuşak olarak boyun eğen, büyük yükleri taşıyacak güce sahip ve yumuşak huylu olursa onun bineği devedir. Ayette devenin Allah’a nispet edilmesinin sebebi, devenin Allah’ın emriyle görevlendirilmiş, Allah’a itaatin ve yakınlığın gereği olarak ona özgü kılınmış olmasıdır. Öte yandan bu kaynağı deve ile kavim arasında bölüştürülmüştü; bir gün devenin su içmesine, bir günde kavmin su ihtiyacını karşılamasına tahsis edilmişti şeklindeki açıklama, kavmin su kaynağının ameli akıl gücü, devenin su kaynağının da nazari akıl gücü olduğuna işarettir. Rivayete göre, devenin su içme gününde, memeleri dolar ve kavmin bütün kaplarını dolduracak kadar süt verirdi. Bu da Salih Aleyhisselam’ın nefsinin fikir aracılığıyla fıtri külli ilimleri, eksik kimseler için yararlı olan ahlak, şeriat ve edeb gibi ilimleri ortaya çıkardığına işarettir. Devenin dağdan çıkması ise, nefsin Salih Aleyhisselam’ın bedeninden zuhur etmesine işaret etmektedir. Bu ayetlerin tevili böyledir; bununla beraber ayetlerin içeriğinin zahirini kabul etmek de zorunludur. Çünkü mucizelerin zuhuru, olağanüstülüklerin gösterilmesi haktır ve bunlardan hiçbiri inkâr edilemez. Yukarıdaki tevili destekleyen bir unsur, Resulullah Efendimizin (s.a.v), Salih’in (a.s) devesini boğazlayan kişi ile Ali’nin (a.s) katilini bir tutmasıdır. Resulullah (s.a.v) : Ey Ali! Öncekilerin en bedbahtının kim olduğunu biliyor musun? Allah ve Resulü daha iyi bilir, dedi. Salih’in devesini boğazlayan kimsedir, buyurdu. Ardından, sonrakilerin en bedbahtının kim olduğunu biliyor musun? diye sordu. Allah ve Resulü daha iyi bilir, dedi. Buyurdu ki: Seni öldürendir. Bir rivayete göre, sakalını ve saçını göstererek “Şunu ve şunu boyayan kimsedir” dedi. 104-Musa dedi ki : “Ey Firavun! Muhakkak ben âlemlerin Rabbinin Resuluyum.

418 • TEFSİRİ KEBİR / TE’VİLÂT

105-Allah hakkında gerçekten başkasını söylememek benim üzerime borçtur. Size Rabbinizden açık bir delil getirdim; artık İsrailoğullarını benimle bırak!” 106- (Firavun) dedi ki: Eğer bir mucize getirdiysen ve gerçekten doğru söylüyorsan onu göster bakalım. 107-Bunun üzerine Musa asasını yere attı. O hemen apaçık bir ejderha oluverdi! 108-Ve elini (cebinden) çıkardı. Birdenbire o da seyredenlere bembeyaz görünüverdi. 109-Firavun’un kavminden ileri gelenler dediler ki: Bu çok bilgili bir sihirbazdır. 110-O,sizi yurdunuzdan çıkarmak istiyor. Ne buyurursunuz? 111-Dediler ki: Onu da kardeşini de beklet; şehirlere toplayıcılar (memurlar) yolla. 112-Bütün bilgili sihirbazları sana getirsinler. 113-Sihirbazlar Firavun’a geldi ve: Eğer üstün gelen biz olursak, bize kesin bir mükâfat var mı? dediler. 114- (Firavun): Evet hem de siz mutlaka yakınlarımdan olacaksınız, dedi. 115- (Sihirbazlar), Ey Musa sen mi (önce) atacaksın, yoksa atanlar biz mi olalım? dediler. 116- “Siz atın” dedi. Onlar atınca, insanların gözlerini büyülediler, onları korkuttular ve büyük bir sihir gösterdiler. 117-Biz de Musa’ya, “Asanı at!” diye vahyettik. Bir de baktılar ki bu, onların uydurduklarını yakalayıp yutuyor. 118-Böylece, gerçek ortaya çıktı ve onların yapmakta oldukları yok olup gitti. 119-İşte Firavun ve kavmi, orada yenildi ve küçük düşerek geri döndüler. 120-Sihirbazlar ise secdeye kapandılar. 121- “Âlemlerin Rabbine iman ettik” dediler. 122- “Musa’nın ve Harun’un Rabb’ine “ dediler.

A’RÂF SURESİ • 419

123-Firavun dedi ki: “Ben size izin vermeden ona iman mı ettiniz? Bu, hiç şüphesiz şehirde, halkını oradan çıkarmak için kurduğunuz bir tuzaktır. Ama yakında (başınıza gelecekleri) göreceksiniz! 124-Mutlaka ellerinizi ve ayaklarınızı çaprazlama keseceğim, sonra da hepinizi asacağım!” 125-Onlar da : ”Biz zaten Rabbimize döneceğiz” dediler. 126-Sen sadece Rabbimizin âyetleri bize geldiğinde onlara inandığımız için bizden intikam alıyorsun. Ey Rabbimiz! Bize bol bol sabır ver, Müslüman olarak canımızı al, dediler. 127-Firavun’un kavminden ileri gelenler dediler ki: Musa’yı ve kavmini, seni ve tanrılarını bırakıp yeryüzünde bozgunculuk çıkarsınlar diye mi bırakacaksınız? (Firavun): “Biz onların oğullarını öldürüp, kadınlarını sağ bırakacağız. Elbette biz onları ezecek üstünlükteyiz” dedi. 128-Musa kavmine dedi ki: “Allah’tan yardım isteyin ve sabredin. Şüphesiz ki yeryüzü Allah’ındır. Kullarından dilediğini ona vâris kılar. Sonuç (Allah’tan korkup günahtan sakınan) muttakiylerindir.” 129-Onlar da, sen bize (Resul olarak) gelmeden önce de geldikten sonra da bize işkence edildi, dediler. (Musa), “Umulur ki Rabbiniz düşmanınızı helâk eder ve onların yerine sizi yeryüzüne hakim kılar da nasıl hareket edeceğinize bakar” dedi. 130-And olsun ki, biz de Firavun’a uyanları ders alsınlar diye yıllarca kuraklık ve mahsûl kıtlığı ile cezalandırdık. 131-Onlara bir iyilik (bolluk) gelince, “Bu bizim hakkımızdır” derler; eğer kendilerine bir fenalık gelirse Musa ve onunla beraber olanları uğursuz sayarlardı. Bilesiniz ki, onlara gelen uğursuzluk Allah katındandır, fakat onların çoğu bunu bilmezler. 132-Ve dediler ki: “Bizi sihirlemek için ne mucize getirirsen getir, biz sana inanacak değiliz.” 133-Biz de ayrı ayrı mucizeler olarak onların üzerine tufan, çekirge, haşere, kurbağalar ve kan gönderdik; yine de büyüklük tasladılar ve günahkâr bir kavim oldular.

420 • TEFSİRİ KEBİR / TE’VİLÂT

134-Azap üzerlerine çökünce, “Ey Musa! sana verdiği söz hürmetine, bizim için Rabbine dua et; eğer bizden azabı kaldırırsan, mutlaka sana inanacağız ve muhakkak İsrailoğullarını seninle göndereceğiz” dediler. 135-Biz, ulaşacakları bir müddete kadar onlardan azabı kaldırınca hemen sözlerinden dönüverdiler. 136-Biz de âyetlerimizi yalanlamaları ve onlardan gafil kalmaları sebebiyle kendilerinden intikam aldık ve onları denizde boğduk. 137-Hor görülüp ezilmekte bereketle doldurduğumuz yerin mirasçı kıldık. Sabırlarına karşılık söz yerine geldi. Firavun ve yetiştirdikleri bahçeleri helâk ettik. olan o kavmi (Yahudileri) de, içini doğu taraflarına ve batı taraflarına Rabbinin İsrailoğullarına verdiği güzel kavminin yapmakta olduklarını ve

138-İsrailoğullarını denizden geçirdik, orada kendilerine mahsus birtakım putlara tapan bir kavme rastladılar. Bunun üzerine: Ey Musa! Onların ilahları olduğu gibi, sen de bizim için bir ilâh yap! dediler. Musa: Gerçekten siz cahil bir toplumsunuz, dedi. 139-Şüphesiz, bunların içinde bulundukları (din) yıkılmıştır, yapmakta oldukları da bâtıldır. 140-Musa dedi ki: Allah sizi âlemlere üstün kılmışken ben size Allah’tan başka bir ilâh mı arayayım? 141-Hatırlayın ki, size işkencenin en kötüsünü yapan Firavun’un adamlarından sizi kurtardık. Onlar oğullarınızı öldürüyorlar, kadınlarınızı sağ bırakıyorlardı. İşte bunda size Rabbiniz tarafından büyük bir imtihan vardır. ifadenin zahiri, “Bunun üzerine Musa asasını yere attı…” rivayetlerde belirtildiği Musa’nın gösterdiği mucizeye işaret etmektedir. Teviline gelince; asa, Musa’nın dayandığı nefsine işarettir. Yani, Musa hayvani hareket ve fiillerde ona dayanıyordu. Hayvani sağlıklı kuvvet koyunları için fikir ağacından güzel adap, erdemli melekeler ve övgüye değer adetler yapraklarını onunla silkeleyip düşürüyordu. Musa (a.s), nefsini güzel bir şekilde yönettiği ve riyazetle eğittiği için tasarruflarına boyun eğiyor, emirlerine uyuyordu. Nefsi, Musa’nın izni olmadan kendi hayvani fiillerinden uzak duruyordu. Tıpkı asa gibi.

A’RÂF SURESİ • 421

Tartışma sırasında hasımlara karşı koymak için onu salıverdiği zaman bir yılana dönüşüyor, hasımların uydurdukları yalanları, iddialarını sağlamlaştırmak için iftira olarak yaydıkları şüphe iplerini, mugalatalarını ve amaçlarını ispatlamak için tartışma esnasında yapıştıkları yaldızlı asalarını birer birer yutuyor, onları yenilgiye uğratıp eziyordu. “Ve elini çıkardı…” onları şaşkına çeviren, apışıp kalmalarına neden olan göz kamaştırıcı kudretini gösterdi. Bu kudret, onun davasının hak olduğunu gösteren nurun ortaya çıkmasını sağladı. Öyle anlaşılıyor ki, Musa’nın (a.s) zamanının en gözde bilimi sihirdi. O da buna karşı ilahi sihri ortaya koymuştur. Nitekim, Hz. Muhammed’in (s.a.v) zamanının gözde bilimi de fesahattı. Bu yüzden Resulullah Efendimiz (s.a.v)ın en büyük mucizesi Kur’an’dır. Nitekim, İsa’nın (a.s) zamanının gözde bilimi tıptı. O da rivayetlerde belirtildiği gibi, ilahi tıbbı ortaya koymuştur. Çünkü her Nebiynin mucizesinin, yaşadığı dönemin gözde bilimiyle aynı türden olması gerekir, ki davasına icabet edilmesini sağlama bakımından daha etkili olsun. 142- (Bana ibadet etmesi için) Musa’ya otuz gece vade verdik ve ona on gece daha ilâve ettik; böylece Rabbinin tayin ettiği vakit kırk geceyi buldu. Musa, kardeşi Harun’a dedi ki: Kavmimin içinde benim yerime geç, onları ıslah et, bozguncuların yoluna uyma. 143-Musa tayin ettiğimiz vakitte (Tûr’a) gelip de Rabbi onunla konuşunca “Rabbim! Bana (kendini) göster; seni göreyim!” dedi. (Rabbi): “Sen beni asla göremezsin. Fakat şu dağa bak, eğer o yerinde durabilirse sen de beni göreceksin!” buyurdu. Rabbi o dağa tecelli edince onu paramparça etti, Musa da baygın düştü. Ayılınca dedi ki: Seni noksan sıfatlardan tenzih ederim, sana tevbe ettim. Ben inananların ilkiyim. 144- (Allah) Ey Musa! dedi, ben risaletlerimle (sana verdiğim görevlerle) ve sözlerimle seni insanların başına seçtim. Sana verdiğimi al ve şükredenlerden ol. “Musa’ya otuz gece vade verdik…” Söylendiğine göre yüce Allah, Musa’ya otuz gün oruç tutmasını emretmişti. Musa, otuz gün oruç tutmayı tamamlayınca ağzının kokusundan tiksindi. Bu yüzden ağzını misvakla temizledi. Bunun üzerine yüce Allah onu azarladı ve fazladan on gün daha oruç tutmasını emretti. Bazılarına göre, yüce Allah

422 • TEFSİRİ KEBİR / TE’VİLÂT

Musa’ya kendisine yakınlaşma maksadıyla eda ettiği ibadetlerle otuz gece ibadet etmesini emretti. Sonra otuz günü kırka tamamlayan son on günde ona Tevrat’ı indirdi. Birinci rivayet, Musa’nın otuz gecede fiil, sıfat ve zat perdelerinden kurtulduğuna, ancak varlığından henüz ayrılmayan kalıntının kaldığına işarettir. Misvak’ın kullanılması, “Rabbim! Bana kendini göster; seni göreyim.” Sözünü söylerken bu varlık kalıntısının zuhur ettiğine işarettir. İkinci rivayet, Musa’nın Allah’a süluk etmekle otuz gecede eksiksiz zati şühud mertebesine eriştiğine, kendisinden hiçbir kalıntının kalmadığına, bilakis bütünüyle fena bulduğuna, son on günde ise, ayılmak suretiyle fenadan sonra Allah ile beka makamıyla rızıklanıncaya kadar Allah’ta sülukunu tamamladığına işaret etmektedir. Buna göre “Rabbim! Bana kendini göster; seni göreyim.” Sözünün otuz gece içinde ondan sadır olması, ayılmanın ise bu sürenin kırka tamamlandığı son on günde gerçekleşmesi gerekir. Rabbi sıfatlar tecellisi makamında onunla konuştu. “Rabbim! Bana kendini göster; seni göreyim.” sözü, Musa’dan, varlık kalıntısı ile beraber sıfatların fena bulması makamında zat müşahedesine duyduğu iştiyakın etkisiyle sadır olmuştur. “Sen beni asla göremezsin.” İfadesi, ikiliğin, müşahede makamında benliğin kalmasının imkânsızlığına işarettir. Şairin dediği gibi: Ben kaybolunca o ortaya çıkar O ortaya çıkınca beni kaybeder. “Rabbimi, rabbimin gözüyle gördüm” sözü de buna bir örnektir. “Fakat şu dağa bak.” Varlığının dağına bak, “eğer o yerinde durabilirse” senin de beni görmen mümkün olur. Bu ifade, muhali gerekçelendirme, talikte bulunma mahiyetindedir. “…Onu paramparça etti.” Geride hiçbir varlık belirtisi kalmayacak şekilde darmadağın etti. “Musa da baygın düştü…” fena bularak varlık derecesinden düştü. “Ayılınca…” fena sonrası beka esnasında, kendisine bahşedilen Hakkani varlıkla ayılınca “dedi ki: seni noksan sıfatlardan tenzih ederim…” seni başkası tarafından görülmekten, sonradan olma gözlerce idrak edilmekten tenzih ederim. “Sana tevbe ettim.” varlık kalıntısı günahından tevbe ettim. “Ben inananların ilkiyim.” Zaman olarak değil, ama mertebe olarak. Yani vahdet makamı olan ruh mertebeleri saflarından ilk safta

A’RÂF SURESİ • 423

yer almaktayım. Vahdet makamı ise salt seçkinlik makamıdır. “Ben risaletimle …seni insanların başına seçtim.” İfadesinde, velayet sonrası nübüvvet derecesinin başlangıcına işaret edilmektedir. “Sana verdiğimi al.” Temkinle al. “Ve şükredenlerden ol.” Kulluğun hakkını verme hususunda istikamet üzere ol. Nitekim Resulullah Efendimiz (s.a.v) şöyle buyurmuştur: “…Şükreden bir kul olmayayım mı?…” 145-Nasihat ve her şeyin açıklamasına dair ne varsa hepsini Musa için levhâlarda yazdık. (Ve dedik ki): Bunları kuvvetle tut, kavmine de onun en güzelini almalarını emret. Yakında size, yoldan çıkmışların yurdunu göstereceğim. 146-Arz’da (yeryüzünde) haksız yere böbürlenenleri âyetlerimden uzaklaştıracağım. Onlar bütün mucizeleri görseler de iman etmezler. Doğru yolu görseler onu yol edinmezler. Fakat azgınlık yolunu görürlerse, hemen ona saparlar. Bu durum, onların âyetlerimizi yalanlamalarından ve onlardan gafil olmalarından ileri gelmektedir. “…Levhalarda…” Yani Musa’nın ruhundan, kalbinden, aklından, fikrinden ve hayalinden oluşan varlığının tafsilatı levhalarında yazdık. Dolayısıyla Musa’nın öfkelendiği zaman bu levhaları yere atması; onlardan gafil olması, içerdiği hükümleri unutuvermesi anlamına gelir. Nitekim, birimiz genellikle güzel bir ağırbaşlılıkla hükmedip eziyetlere tahammül ederken, birden öfkesinin kabarması neticesinde nefsinin zuhur etmesiyle aklında bulunan ilminden herhangi bir şey hatırlamaz olur. “Bunları kuvvetle tut.” kararlılıkla, azimetle tut ki, ulu’l azm (azimet sahibi çığır açıcı) olasın. “Kavmine de onun en güzelini almalarını emret.” Yani azimet nitelikli hükümlerini alsınlar, ruhsatları değil. “Yakında size, yoldan çıkmışların yurdunu göstereceğim.” Bu hükümleri almayanların akıbetini göstereceğim. “Arz’da (yeryüzünde) haksız yere böbürlenenleri ayetlerimden uzaklaştırcağım, çevireceğim” yüzlerini “vechlerini” onlardan çevireceğim. Çünkü böbürlenme, nefsin sıfatlarından biridir. Onlar, nefis makamında sıfat ayetlerinden perdelenmişlerdir. Sıfat ayetleri ise kalp makamında olur. Ama hakk ile büyüklenenler öyle değildir. Onlar, mahv ve fena makamında büyüklük kibriya sıfatıyla sıfatlanmışlardır. Böylece, Allah’ın büyüklüğü onların büyüklenmelerinin yerini almıştır. Nitekim, Cafer Sadık (a.s) “sende her türlü fazilet vardır; ne var ki sen büyükleniyorsun” diyen birine şu cevabı vermiştir: “Ben büyüklenmiyorum, fakat Allah’ın büyüklüğü benim tekebbürümün yerini almıştır.”

424 • TEFSİRİ KEBİR / TE’VİLÂT

147-Halbuki âyetlerimizi ve ahirete kavuşmayı yalanlayanların amelleri boşa çıkmıştır. Onlar, yapmakta oldukları amellerden başka bir şey için mi cezalandırılırlar! 148- (Tûr’a giden) Musa’nın arkasından kavmi, zinet takımlarından, böğürebilen bir buzağı heykelini (tanrı) edindiler. Görmediler mi ki o, onlarla ne konuşuyor ne de onlara yol gösteriyor? Onu (tanrı olarak) benimsediler ve zalimler oldular. 149-Pişman olup da kendilerinin gerçekten sapmış olduklarını görünce dediler ki: Eğer Rabbimiz bize acımaz ve bizi bağışlamazsan mutlaka ziyana uğrayanlardan olacağız! 150-Musa, kızgın ve üzgün bir halde kavmine dönünce: “Benden sonra arkamdan ne kötü işler yapmışsınız! Rabbinizin emrini (beklemeyip) acele mi ettiniz?” dedi. Tevrat levhalarını yere attı ve kardeşinin (Harun’un) başını tutup kendine doğru çekmeye başladı. (Kardeşi): “Anam oğlu! Bu kavim beni cidden zayıf gördüler ve nerede ise beni öldüreceklerdi. Sen de düşmanları bana güldürme ve beni bu zalim kavimle beraber tutma!” dedi. 151- (Musa da) “Ey Rabbim, beni ve kardeşimi bağışla, bizi rahmetine kabul et. Zira sen merhametlilerin en merhametlisisin!” dedi. 152-Buzağıyı (tanrı) edinenler var ya, işte onlara mutlaka Rablerinden bir gazap ve dünya hayatında bir alçaklık erişecektir. Biz iftiracıları böyle cezalandırırız. 153-Kötülükler yaptıktan sonra ardından tevbe edip de iman edenlere gelince, şüphesiz ki o tevbe ve imandan sonra, Rabbin elbette bağışlayan ve esirgeyendir. 154-Musa’nın öfkesi dinince levhaları aldı. Onlardaki yazıda Rablerinden korkanlar için hidayet ve rahmet (haberi) vardı. 155-Musa tayin ettiğimiz vakitte kavminden yetmiş adam seçti. Onlar şiddetli bir sarsıntıya (saika) tutulunca dedi ki. “Ey Rabbim! Dileseydin onları da beni de daha önce helâk ederdin. İçimizden birtakım beyinsizlerin (işledikleri) yüzünden hepimizi helâk edecek misin? Bu (buzağa tapma) senin bir imtihanından ibarettir. Dilediğini saptırırsın dilediğinede (hak) yolu buldurursun. Sen bizim velimizsin. Bizi bağışla ve bize acı. Sen bağılayanların en hayırlısısın. Onunla dilediğini saptırırsın, dilediğini de doğru yola iletirsin. Sen bizim sahibimizsin, bizi bağışla ve bize acı! Sen bağışlayanların en iyisisin!

A’RÂF SURESİ • 425

Hz. Musa’nın, kavmini temsilen seçip Allah’ın huzuruna getirdiği kimseler, Allah ile kendi arasındaki konuşmayı işitince, onunla yetinmediler ve: “Ey Musa, Allah’ı açıkça görmedikçe sana asla inanmayacağız” dediler. Bunun üzerine orada şiddetli bir deprem oldu ve bayılıp düştüler. Hz. Musa, Allah’a yalvardı da bu afet kaldırıldı. 156- “Bize, bu dünyada da iyilik yaz ahirette de. Şüphesiz, biz sana döndük.” Allah buyurdu ki: Kimi dilersem onu azabıma uğratırım; rahmetim ise her şeyi kuşatır. Onu, sakınanlara, zekâtı verenlere ve âyetlerimize inananlara (iman edenlere) yazacağım. 157-Yanlarındaki Tevrat ve İncil’de yazılı buldukları O Resule, O ümmî Nebiyye uyanlar (var ya), işte O, onlara iyiliği emreder, onları kötülükten men eder, onlara temiz şeyleri helâl, pis şeyleri haram kılar. Ağırlıklarını ve üzerlerindeki zincirleri indirir. Ona iman eden, ona saygı gösteren, ona yardım eden ve onunla birlikte indirilen nûr’a (Kur’an’a) tâbi olanlar var ya, işte felaha (kurtuluşa) erenler onlardır. 158-De ki: Ey insanlar! Gerçekten ben sizin hepinize, semavatın (göklerin) ve arz’ın (yerin) sahibi olan Allah’ın Resuluyum. O’ndan başka ilâh yoktur. O diriltir ve öldürür. Hemen Allah ile iman edin. Ve O’nun ümmî Nebiy olan Resûlune -ki o, Allah’a ve O’nun kelimelerine inanandır. Ve O’na tâbiy olun ki hidayete eresiniz. “…Ayetlerimizi ve ahirete kavuşmayı yalanlayanlar…” kendi sıfatlarıyla bizim sıfatlarımızı, fiilleriyle bizim fiilleri örten, böylece eserin, sonucun ötesine geçemeyen, ahiret buluşması ve nefis ve fiil cenneti karşısında kör kalanların “amelleri boşa çıkmıştır.” Eğer sıfatları yalanlama durumu, ahiret buluşmasını yalanlama ile birlikte gerçekleşmiş olmasaydı, bir sürü azaba uğratılsalardı da amelleri boşa gitmezdi. “…Yetmiş adam…” istidat sahibi, nefisleri arınmış, irade, talep ve süluk sahibi seçkin eşraftan yetmiş adam; bunlar, “ …Hemen onları (saika) yıldırım çarptı.” (Nisa, 153) ayetinde yıldırım çarptığı belirtilen “sarsıntıya tutuldular… ricaller (adamdırlar). “Onları müthiş deprem yakalayınca…” Beden dağının titremesi tutunca. Bu, nurlardan burakların uçtuğu, sıfat tecellilerinin uç verdiği sırada bedenin buruşup titremesi, etkilenmesi ve sarsılması gibi fena yıldırımının belirtilerindendir. Bu yüzden Musa, olayın yaşandığı sırada şöyle demiştir: “Rabbim! Dileseydin onları da beni de daha önce helak

426 • TEFSİRİ KEBİR / TE’VİLÂT

ederdin.” Yoksa yıldırım esnasında Musa’nın söz söylemesine imkân yoktur. Onlar da bu sırada fena buldukları için söz söyleyecek değillerdi. “Rabbim! Dileseydin…” ifadesi, acıdan, iştiyakın baskın çıkmasıyla sabrın yitirilmesinden kaynaklanan, ayrılık eleminin tesiriyle söylenmiş bir sözdür. Nitekim, böyle bir halde iken Hz. Muhammed (s.a.v) de şöyle demiştir: “Keşke anam beni hiç doğurmasaydı.” Yine bir keresinde: “Keşke Muhammed’in Rabbi Muhammed’i hiç yaratmasaydı.” demiş ve kendini –bir temenni de olsa-dağdan aşağı atmaya kalkmıştı. “…Hepimizi helak edecek misin?” perdelenmişlik halini, yoksunluk azabını ve ayrılık elemini uzatarak “içimizden birtakım beyinsizlerin işlediği günah yüzünden…” nefis hevası buzağına tapmaları ve nefsin sıfatlarıyla perdelenmeleri yüzünden bizi helak edecek misin? Ya da uyanış ve gerçeği görmemizden, süluku istememizden, basiret nurunun zuhur etmesinden, nefsin ve sıfatlarının yanında durup ötesine geçmeme halinden ibret almamızdan önce, bizden sadır olan beyinsizlik, sefihlik yüzünden bizi helak edecek misin? “Bu iş, senin imtihanından başka bir şey değildir.” Nefsin sıfatları ve hevaya tapma ile sınanma senin bizi tabi tuttuğun bir sınavdan başka bir şey değildir. Bunda senden başkasının bir dahli yoktur. “Onunla dilediğini saptırırsın.” Perdelenmişlik, bedbahtlık, cehalet ve körlük ehlinden dilediğini saptırırsın. “Dilediğini de doğru yola iletirsin.” mutluluk, inayet, ilim ve hidayet ehlinden dilediğini de doğru yola iletirsin. Bunu fiil tecellileri makamında söylemiştir. “Sen…” işlerimizin velisisin, onları ikame eden sensin. “Bizi bağışla…” sıfatlarımız ve zatlarımız günahlarını bağışla, bizim fiillerimiz günahını bağışladığın gibi. “…Bize acı!…” Şühudunun nurlarını göndermek ve varlığın aracılığıyla eyniyet (mekan) perdesini kaldırmak suretiyle bize merhamet et. “Sen bağışlayanların en (hayırlısısın) iyisisin!” tam mağfiretle bağışlarsın. “Bize bu dünyada iyilik yaz.” fena sonrası beka ile adalet ve istikamet üzere olmayı yaz. “Ahirette de…” müşahede ve daha fazlası lütuf yaz. “Şüphesiz biz…döndük.” Rücu ettik “sana…” varlık günahımızdan sana döndük. “…Buyurdu ki: …azabım…” bana mahsus ve benim cihetimden hasıl olan iştiyak azabı, ayrılık acısının şiddetinden dolayı elem verici olsa da büyük ve önemli bir hadisedir. “Kimi dilersem onu…uğratırım.” İnsanlar içinde benim has kullarım mertebesinde olan, inayet ehlinden dilediğimi bu azaba uğratırım.

A’RÂF SURESİ • 427

“Rahmetim ise her şeyi kuşatır.” Başkasını, diğer şeyleri dışarıda bırakacak şekilde sadece bir kişiye özgü kılınmaz. O halde, azapta künhüne varılamayan, değeri ölçülemeyen bir rahmet vardır. Buna vuslat lezzeti şeklinde tecelli eden rahmeti örnek gösterebiliriz. Nitekim, bununla ilgili olarak şöyle buyrulmuştur: “…Onlar için ne mutluluklar saklandığını hiç kimse bilemez.” (Secde, 17) ayrıca acıda, başka hiçbir lezzetle mukayese edilemeyecek kadar lezzet vardır. Nitekim şair şöyle demiştir: Tatmadığım lezzet kalmadı Azaptan aldığım lezzet hariç. Ömrüme and olsun ki, bu azap Kibriti ahmer’den daha değerlidir. Rahmete gelince, mutlaka herkeste ondan bir nasip vardır. “Onu…yazacağım.” Tam ve kâmil olarak, özel yazılmış rahmet nitelikli bir bağış mahiyetinde “sakınanlara…” bütün perdelerden sakınanlara, kendilerine rızık olarak verdiğimiz malları, ahlakı, ilmi ve halleri hakkedenlere bağışlayanlara ve “ayetlerimize inananlara…” bütün sıfatlarımızla sıfatlananlara yazacağım. “O Resule, o ümmi Nebiye uyanlar…” ahir zamanda gelecek ümmi nebiye uyanlar, yani Muhammedilerdir onlar. Çünkü onlar takva hususunda Hz. Resulullah’ın (s.a.v) “Attığın zaman da sen atmadın, fakat Allah attı.” (Enfal, 17)… “O, arzusuna göre konuşmaz.” (Necm, 3)…” “Gözü kaymadı ve sınırı aşmadı.” (Necm, 17) ayetlerinde işaret edilen vasfına; zekat hususunda Hz. Nebiyy’in (s.a.v) “El açıp isteyeni sakın azarlama. Ve Rabbinin nimetini minnet ve şükranla an.” (Duha, 10-11) ayetinde işaret edilen vasfına; ayetlere iman hususunda “bana bütün sözleri içeren kitab verildi ve ben güzel ahlakı tamamlamak üzere gönderildim.” hadisinde işaret edilen vasfına uyarlar. 159-Musa’nın kavminden hak ile doğru yolu bulan ve onun sayesinde âdil davranan bir topluluk vardır. 160-Biz İsrailoğullarını oymaklar halinde on iki kabileye ayırdık. Kavmi kendisinden su isteyince, Musa’ya, “Asanı taşa vur!” diye vahyettik. Derhal ondan on iki pınar fışkırdı. Her kabile içeceği yeri belledi. Sonra üzerlerine bulutla gölge yaptık, onlara kudret helvası ve bıldırcın eti indirdik. (Onlara dedik ki) “Size verdiğimiz rızıkların temizlerinden yiyin. “Ama onlar (emirlerimizi dinlememekle) bize değil kendilerine zulmediyorlardı.

428 • TEFSİRİ KEBİR / TE’VİLÂT

161-Onlara denildi ki : Şu şehirde (Kudüs’te) yerleşin, ondan (nimetlerinden) dilediğiniz gibi yiyin, “bağışlanmak istiyoruz” deyin ve kapıdan eğilerek girin ki hatalarınızı bağışlayalım. İyilik yapanlara ileride ihsanımızı daha da artıracağız. 162-Fakat, onlardan zalim olanlar, sözü, kendilerine söylenenden başkasıyla değiştirdiler. Biz de zulmetmelerinden ötürü üzerlerine gökten bir azap gönderdik. 163-Onlara, deniz kıyısında bulunan şehir halkının durumunu sor. Hani onlar cumartesi gününe saygısızlık gösterip haddi aşıyorlardı. Çünkü cumartesi tatili yaptıkları gün, balıklar meydana çıkarak akın akın onlara gelirdi, cumartesi tatili yapmadıkları gün de gelmezlerdi. İşte böylece biz, yoldan çıkmalarından dolayı onları imtihan ediyorduk. 164-İçlerinden bir topluluk: “Allah’ın helâk edeceği yahut şiddetli bir şekilde azap edeceği bir kavme ne diye öğüt veriyorsunuz?” dedi. (Öğüt verenler) dediler ki: Rabbinize mazeret beyan edelim diye bir de sakınırlar ümidiyle (öğüt veriyoruz). 165-Onlar kendilerine yapılan uyarıları unutunca, biz de kötülükten men edenleri kurtardık, zulmedenleri de yapmakta oldukları kötülüklerden ötürü şiddetli bir azap ile yakaladık. 166-Kibirlenip de kendilerine yasak edilen vazgeçmeyince onlara: Aşağılık maymunlar olun! dedik. şeylerden

167-Rabbin, elbette kıyamet gününe kadar onlara en kötü eziyeti yapacak kimseler göndereceğini ilân etti. Şüphesiz, Rabbin cezayı çabuk verendir. Ve O çok bağışlayan, pek esirgeyendir. 168-Onları (Yahudileri) grup grup yeryüzüne dağıttık. Onlardan iyi kimseler vardır, yine onlardan bundan aşağıda olanları da vardır. (Kötülüklerinden) belki dönerler diye onları iyilik ve kötülüklerle imtihan ettik. 169-Onların ardından da (âyetleri tahrif karşılığında) şu değersiz dünya malını alıp, nasıl olsa bağışlanacağız, diyerek Kitab’a vâris olan birtakım kötü kimseler geldi. Onlara, ona benzer bir menfaat daha gelse onu da alırlar. Peki, Kitab’da Allah hakkında gerçekten başka bir şey söylemeyeceklerine dair onlardan söz alınmamış mıydı ve onlar Kitab’dakini okumamışlar mıydı? Âhiret yurdu sakınanlar için daha hayırlıdır. Hâlâ aklınız ermiyor mu?

A’RÂF SURESİ • 429

170-Kitab’a sımsıkı sarılıp salâtı dosdoğru ikame edenler var ya, işte biz böyle iyiliğe çalışanların ecrini zayi etmeyiz. 171-Bir zamanlar dağı İsrailoğullarının üzerine gölge gibi kaldırdık da üstlerine düşecek sandılar. “Size verdiğimi (Kitab’ı) kuvvetle tutun ve içinde olanı hatırlayın ki korunasınız” dedik. 172-Kıyamet gününde, biz bundan habersizdik demeyesiniz diye Rabbin Ademoğullarından, onların bellerinden zürriyetlerini çıkardı, onları kendilerine şahit tuttu ve dedi ki: Ben sizin Rabbiniz değil miyim? (Onlar da), Evet (buna) şâhit olduk, dediler. 173-Yahut “Daha önce babalarımız Allah’a ortak koştu, biz de onlardan sonra gelen bir nesildik (onların izinden gittik). Bâtıl işleyenlerin yüzünden bizi helâk edecek misin?” dememeniz için (böyle yaptık). 174-Belki inkârdan dönerler diye âyetleri böyle ayrıntılı bir şekilde açıklıyoruz. 175-Onlara (Yahudilere), kendisine âyetlerimizden verdiğimiz ve fakat onlardan sıyrılıp çıkan, o yüzden de şeytanın takibine uğrayan ve sonunda azgınlardan olan kimsenin haberini oku. 176-Dileseydik elbette onu bu âyetler sayesinde yükseltirdik. Fakat o, dünyaya saplandı ve hevesinin peşine düştü. Onun durumu tıpkı köpeğin durumuna benzer: Üstüne varsan da dilini çıkarıp solur, bıraksan da dilini sarkıtıp solur. İşte âyetlerimizi yalanlayan kavmin durumu böyledir. Kıssayı anlat; belki düşünürler. 177-Âyetlerimizi yalanlayan ve nefislerine zulmetmiş olan kavmin durumu ne kötüdür! 178-Allah kimi hidayete erdirirse, hidayeti bulan odur. Kimi de şaşırtırsa, işte asıl ziyana uğrayanlar onlardır. “Musa’nın kavminden…bir topluluk vardır.” Yani, ümmi Nebiye tabi olanlar, işte tam bir rahmetle kurtuluşa erenler onlardır. Musa’nın kavminden muvahhid olan bir topluluk da. Onlar “hidayete iletirler…” insanları “hakk ile…” nefisleriyle değil. “onun sayesinde adil davranırlar…” istikamet ve temkin halinde insanlar arasında adalet ilkesini uygularlar. “ Çünkü cumartesi tatili yaptıkları gün, balıklar meydana çıkarak akın akın onlara gelirdi, cumartesi tatili yapmadıkları

430 • TEFSİRİ KEBİR / TE’VİLÂT

gün de gelmezlerdi.” Bu tıpkı zamanımız insanları içinde İslam’a mensup olanların durumuna benziyor. Bunlar, diğer günlerde değil, Cuma günleri çarşılarda, panayırlarda, caddelerde ve mahfillerde sergilenen yiyecekler, içecekler, eğlence ve cinsel birleşme ile ilgili türlü nefsani hazları toplamak hususunda cumartesi yasağına uymayan İsrailoğullarını andırıyorlar. Bu, fasıklıkları yüzünden Allah’ın başlarına getirdiği sınama amaçlı bir beladan başka bir şey değildir. 179-And olsun, biz cinler ve insanlardan birçoğunu cehennem için yaratmışızdır. Onların kalpleri vardır, onlarla kavramazlar; gözleri vardır, onlarla görmezler; kulakları vardır, onlarla işitmezler. İşte onlar hayvanlar gibidir; hatta daha da şaşkındırlar. İşte asıl gafiller onlardır. 180-En güzel isimler (el-esmâü‘l-hüsnâ) Allah’ındır. O halde O’na o güzel isimlerle dua edin. Onun isimleri hakkında eğri yola gidenleri bırakın. Onlar yapmakta olduklarının cezasına çarptırılacaklardır. 181-Yarattıklarımızdan, daima Hakk’a ileten ve adaleti hak ile yerine getiren bir millet bulunur. 182-Âyetlerimizi yalanlayanları, hiç bilmeyecekleri yerden yavaş yavaş helâke götüreceğiz. 183-Onlara mühlet veririm; (ama) benim cezam çetindir. 184-Düşünmediler mi ki, arkadaşlarında (Muhammed’de) delilik yoktur? O, ancak apaçık bir uyarıcıdır. 185-Göklerin (semavatın) ve yerin (arzın) hükümranlığına, Allah’ın yarattığı her şeye ve ecellerinin yaklaşmış olabileceğine bakmadılar mı? O halde Kur’an’dan sonra hangi söze inanacaklar? 186-Allah kimi şaşırtırsa, artık onun için yol gösteren yoktur. Ve onları azgınlıkları içinde şaşkın olarak bırakır. 187-Sana kıyameti, ne zaman gelip çatacağını soruyorlar. De ki: Onun ilmi ancak Rabbimin katındadır. Onun vaktini O’ndan başkası açıklayamaz. O göklere de (semavata’da) yere de (arz’da) ağır gelmiştir. O size ansızın gelecektir. Sanki sen onu biliyormuşsun gibi sana soruyorlar. De ki: Onun bilgisi ancak Allah’ın katındadır; ama insanların çoğu bilmezler.

A’RÂF SURESİ • 431

188-De ki: “Ben, Allah’ın dilediğinden başka kendime herhangi bir fayda veya zarar verecek güce sahip değilim. Eğer ben gaybı bilseydim elbette daha çok hayır yapmak isterdim ve bana hiçbir fenalık dokunmazdı. Ben sadece inanan bir kavim için bir uyarıcı ve müjdeleyiciyim.” 189-Sizi bir tek candan (Âdem’den) yaratan, ondan da yanında huzur bulsun diye eşini (Havva’yı) yaratan O’dur. Eşi ile (birleşince) eşi hafif bir yük yüklendi (hamile kaldı). Onu bir müddet taşıdı. Hamileliği ağırlaşınca, Rableri Allah’a: And olsun bize kusursuz bir çocuk verirsen muhakkak şükredenlerden olacağız, diye dua ettiler. 190-Fakat, (Allah) onlara kusursuz bir çocuk verince, kendilerine verdiği bu çocuk hakkında (sonradan insanlar) Allah’a ortak koştular. Allah ise onların ortak koştuğu şeyden yücedir. 191-Kendileri yaratıldığı halde hiçbir şeyi yaratamayan varlıkları (Allah’a) ortak mı koşuyorlar? 192-Halbuki (putlar) ne onlara bir yardım edebilirler ne de kendilerine bir yardımları olur. 193-Onları doğru yola çağırırsanız size uymazlar; onları çağırsanız da, sukût etseniz de sizin için birdir. 194- (Ey kâfirler!) Allah’ı bırakıp da taptıklarınız sizler gibi kullardır. (Onların tanrılığı hakkında iddianızda) doğru iseniz, onları çağırın da size cevap versinler! “İşte onlar hayvanlar gibidir…” çünkü kendilerini kalben Allah’a yaklaştıracak hakikâtleri ve irfanı idrak etme yeteneklerini yitirmişlerdir, gözleriyle gördüklerinde ibret alma, kulaklarıyla duyduklarını anlayıp öğüt alma melekesinden yoksun kalmışlardır. “Hatta daha şaşkındırlar…” Bunun sebebi, içlerindeki şeytanlık duygusudur. Bu duygu da bozuk akideler ve hile çokluğu aracılığıyla insanın Allah’tan uzaklığını gerektirir. “En güzel isimler Allah’ındır…” Daha önce her ismin, sıfatla beraber zat olduğunu belirtmiş ve yüce Allah’ın her işi isimlerinden biriyle idare ettiğini vurgulamıştık. “O halde… O’na dua edin…” söz konusu isme muhtaç olduğunuz zaman, O’na bu isimle dua edin. Bu da, ya cahilin ilim istemesi durumunda alim ismiyle, şifa bulmak istemesi durumunda

432 • TEFSİRİ KEBİR / TE’VİLÂT

hastanın el-Şâfî (şifa veren) ismiyle dua etmesi, zengin olmak istemesi durumunda fakirin el-Muğni ismiyle dua etmesi gibi hal diliyle olur-her biri bunu kabul etmeyi gerektiren istidadının tahsil etmesiyle maksadına erişir. Bunun sebebi de ismin tesiri ve bu sıfatın eseridir-ya da dil ile böyle bir talepte bulunur. Bu bağlamda baştaki kişi “Ya Rabbi!” dediği zaman “ya Alim!” demek ister. Çünkü rububiyetini bu isme tahsis etmiştir. İkincisi “ya Rabbi” derken “ya Şâfi!” demek ister. Üçüncüsü de ya Muğni demek ister. Yahut fiil diliyle böyle bir istekte bulunur. Örneğin, söz konusu sıfatlarla muttasıf salik, talip fiil ile dua eder. O, Allah’ın ilmiyle kendi ilminden fena bulunca, Allah’a Alim ismiyle dua etmiş olur. Hastalığının şifasını O’ndan bulunca ve şifa sıfatıyla sıfatlanmak suretiyle başkasına şifa vermesini talep edince, O’na Şâfî ismiyle dua etmiş olur. O’nunla kendi fakirliğinden kurtulup müstağni olunca, Ona Ğanî ismiyle dua etmiş olur. İşte muvahhid müminlere emredilen dua türleri bunlardır. O halde emredilenlere uysunlar. “Onun isimleri hakkında eğri yola gidenleri bırakın.” Bu sıfatları O’ndan başkasından isteyen, O’ndan başkasına izafe eden, böylece şirke koşan kimseleri bırakın. Es-Saeh (kıyamet) kelimesinden maksat büyük kıyametin zuhurudur. Yani Mehdi’nin varlığıyla zati vahdetin gerçekleşmesi kastedilmiştir. Bunun vaktini ise Allah’tan başkası bilemez. Nitekim, Resulullah (s.a.v) Mehdi’nin ortaya çıkış vakti ile ilgili olarak şöyle buyurmuştur: “Vakit belirleyenler yalan söylüyorlar.” Ömrüme and olsun ki, bu olayı, vukuundan önce Allah’tan başka kimse bilemediği gibi, vukuu esnasında da Allah’tan başka kimse bilemez. “O göklere de (semavatada) yere de (arzada) ağır gelmiştir.” Çünkü göklerin (semavatın) ve yerin (arzın) ehli onun bilgisini kuşatamaz. “Allah’ı bırakıp taptıklarınız…” kim olursa olsun, insan ya da başka bir şey olsun, “sizler gibi kullardır.” sizin gibi aciz ve etkisizdirler. “ …Onları çağırın…” Allah’ın size müyesser kılmadığı bir işi yapmaya çağırın. “ …Size cevap versinler…” o işi müyesser kılsınlar! “…Doğru iseniz…” etkiyi Allah’tan başkasına nispet etme hususunda samimi iseniz, etkin olduklarını iddia ettiğiniz bu kimseler sizin isteklerinize cevap versinler bakalım! Nitekim Resulullah (s.a.v), İbni Abbas’a şöyle demiştir: “Delikanlı! Allah’ı koru, “O” da seni korusun. Allah’ı koru, O’nu karşında bulursun. Bir şey istersen Allah’tan iste.

A’RÂF SURESİ • 433

Yardım istersen Allah’tan yardım iste. Bil ki ümmetin tamamı sana bir yarar dokundurmak maksadıyla bir araya gelse, Allah’ın sana yazdığından başka bir yarar dokunduramaz. Yine bütün ümmet sana zarar vermek üzere bir araya gelse, Allah’ın senin aleyhine yazdığı zarardan başkasını dokunduramaz. Kâlemler kaldırılmış, sahifeler dürülmüştür.” 195-Onların yürüyecekleri ayakları mı var, yoksa tutacakları elleri mi var veya görecekleri gözleri mi var yahut işitecekleri kulakları mı var (neleri var)? De ki: “Ortaklarınızı çağırın, sonra bana (istediğiniz) tuzağı kurun ve bana göz bile açtırmayın!” 196-Şüphesiz ki, benim koruyanım Kitab’ı indiren Allah’tır. Ve O bütün salih kullarını görüp gözetir. 197-Allah’ın dışında taptıklarınızın ne size yardıma güçleri yeter ne de kendilerine yardım edebilirler. 198-Onları doğru yola çağırmış olsanız işitmezler. Ve onları sana bakar görürsün, oysa onlar görmezler. 199- (Resûlum!) Sen af yolunu tut, iyiliği emret ve cahillerden yüz çevir. 200-Eğer şeytanın fitlemesi seni dürterse hemen Allah’a sığın. Çünkü O, işiten “Semi”dir, bilen “Alîm”dir. “Onların yürüyecekleri ayakları mı var?…” Bu, inkâr amaçlı bir sorudur. Yani, onların ayakları var, ama onlarla yürümezler, bilakis Allah ile yürürler. Çünkü onları ayaklarıyla yürüten O’dur. Aynı durum sair organları için de geçerlidir. “De ki: Ortaklarınızı çağırın…” insanlardan ve cinlerden işbirliği yaptığınız kimseleri çağırın, “sonra bana tuzağı kurun…” eğer gücünüz yetiyorsa! Çünkü benim işlerimin yönetimini üstlenen, beni koruyan ve beni idare eden Allah’tır. O, “kitabı indirerek” beni eğitendir. “ Ve O, bütün salih kullarını görüp gözetir.” Yani istikamet halinde O’nunla kaim olan herkesin velayetini üstlenir. Nebilerden birinin “Salih” olarak vasfedildiği her yerde, cem aynında fena bulduktan sonra temkin ve istikamet üzere Hak ile kaim, Hakkın izniyle insan türünün ıslahını üstlenen beka bulmuş kimse kastedilir. “…Onları sana bakar görürsün, oysa onlar görmezler…” Yani müşriklerden ve başkalarından kalpleri mühürlenmiş

434 • TEFSİRİ KEBİR / TE’VİLÂT

kimseleri hidayete çağırsan, duymazlar, sana itaat etmezler. Sen onların basiret ve göz açısından sağlıklı olduklarını görürsün, fakat hakkı da hakikâti de göremezler. Çünkü onlar hakikâtte kalp gözleri kör olan kimselerdir. “Sen afv yolunu tut.” Onların işlerini kolaylaştıracak yumuşaklığı esas al. Onları, kendilerine kolay gelmeyen şeylerle yükümlü tutma. “İyiliği emret.” yani işlerin güzel tarafını emret. “Ve cahillerden yüz çevir.” Onların cehaletlerine misliyle karşılık verme. İmam Cafer Sadık’tan (r.a) şöyle rivayet edilir: “Allah, Nebiysine güzel ahlakı emretti. Kur’an’da, bu ayetten daha kapsamlı şekilde güzel ahlakı içeren başka bir ayet yoktur.” İmam’ın bunu söylemesinin nedeni ayetin tevhide ilişkin delaletinin gücüdür. Çünkü, insanların perçemlerine hakim olanı, O’nun kulları üzerindeki tasarruflarını müşahede eden, onlara verdiklerini ve vermediklerini onların nefisleriyle gerçekleştirmediğini gören kimse, onlara yönelttiği yükümlülüklerde sık eleyip ince dokumaz, onları zorlamaz, maruf emrederken ve münkeri de yasaklarken öfkelenmez, onlara sert davranmaz, onlara karşı halimce (yumuşak) bir tutum içinde olur. “Eğer şeytanın fitlemesi seni dürterse…” şayet şeytanın vesvesesi sonucu içinde bir kuvvetli bir dürtü uyanıp da fiili onlardan görüp günahı onlara nispet etmek suretiyle onlarla münakaşa etmeye yeltenirsen “hemen Allah’a sığın.” müşahede ile ve Onun failliğinin huzurunda olmakla O’na sığın. “Çünkü O, işitendir…” nefsin kendi içindeki konuşmalarını ve şeytanın göğüslere attığı vesveseleri işitir. “Bilendir…” niyetleri ve sırları bilir. 201-Takvâya erenler var ya, onlara şeytan tarafından bir vesvese dokunduğunda (Allah’ın emir ve yasaklarını) hatırlayıp hemen gerçeği görürler. 202- (Şeytanların) dostlarına gelince, şeytanlar onları azgınlığa sürüklerler. Sonra da yakalarını bırakmazlar. 203-Onlara bir mucize getirmediğin zaman, (ötekiler gibi)” onu da derleyip getirseydin ya!” derler. De ki: Ben ancak Rabbimden bana vahyolunana uyarım. Bu (Kur’an), Rabbinizden gelen basîretlerdir (kalp gözlerini açan beyanlardır); inanan bir kavim için hidayet ve rahmettir. 204-Kur’an okunduğu zaman onu dinleyin ve susun ki size merhamet edilsin.

A’RÂF SURESİ • 435

205-Kendi kendine, yalvararak ve ürpererek, yüksek olmayan bir sesle sabah akşam Rabbini an. Gafillerden olma. 206-Kuşkusuz, Rabbin katındakiler O’na kulluk etmekten kibirlenmezler, O’nu tesbih eder ve yalnız O’na secde ederler. “Takvaya erenlere…” şirkten sakınanlara “…bir vesvese dokunduğunda…” “…şeytan tarafından…” fiili Allah’tan başkasına nispet etmek gibi bir vesvese kendilerine telkin edildiğinde, “hatırlarlar…” tevhid makamını ve fiilleri Allah’tan müşahede etmek halini hatırlarlar. “Hemen gerçeği görürler…” Allah’ın failliğini hatırlarlar. Artık, onların nazarında ne şeytan kalır, ne Allah’tan başka bir fail. Perdelenmişlerden şeytanların yarenleri onları “…sürüklerler…” fiili Allah’tan başkasına nispet etmeye yöneltirler. Bu yüzden, inatçılıklarında, riyakârlıklarında ve cehaletlerinde eksilme olmaz. “Onu da derleyip getirseydin ya!” onu da nefsinle ve kendi yanında toplayıp getirseydin ya! “ De ki: Ben ancak Rabbimden bana vahyolunana uyarım.” Ben kendimden uydurmuyorum. Bilakis, Rabbimden gelen gerçekleri tebliğ ediyorum. Ben, O’ndan, O’nunla bana vahyedilenden başkasını söylemiyorum. Çünkü ben, nefsimle değil, O’nunla kaimim. “…Onu dinleyin.” Allah’ı dinleyin ve sadece O’nu dinleyin. “Susun…” nefsinizle ve başkasıyla konuşmayı kesin. Çünkü, O’nu söyleyen Allah’tır. “Ki size merhamet edilsin…” Konuşanın, konuşması esnasında sıfatları ve fiilleriyle tecelli etmesi rahmetine nail olasınız. “…Rabbini an.” huzurda olarak, nefsinde hazır olduğunu bilerek “kendi kendine.” zikret. Şu ayette olduğu gibi: “And olsun ki, Resulullah, sizin için güzel bir örnektir.” (Ahzab, 21) “…Yalvararak…” tafsil makamında cem için yalvar. “…Ürpererek…” gizlice nefisten korkarak veya nefsin onda bir payının olmasından endişe ederek, “yüksek olmayan bir sesle…” yalvarma ve anmanın senden zahir olmayacağı şekilde yalvar. Aksine, ruh nurunun zuhur ediş, parlayış ve galip geliş sabahında ve nefsin sıfatlarının ve kuvvetlerinin galip geliş akşamlarında O’nunla O’nu an. “…Olma…” hiçbir halde, özellikle nefsin sıfatlarının galip geliş vaktinde “gafillerden…” zati vahdet müşahedesinden habersiz gafillerden olma.

436 • TEFSİRİ KEBİR / TE’VİLÂT

“Kuşkusuz, Rabbin katındakiler…” tevhidle, O’nda fena bulmakla ve O’nunla baki olmakla O’nun yanında olan istikamet sahipleri. “O’na kulluk etmekten kibirlenmezler.” Benlikle perdelenme nedeniyle kulluk sunmaktan kaçınmazlar. Bilakis, cem anında tafsili müşahede ederler ve O’na boyun eğerler. “O’nu tesbih ederler.” benliği olumsuzlayarak O’nu şirkten tenzih ederler. “Ve yalnız, O’na secde ederler…” eksiksiz şekilde fena bularak, varlık kalıntılarını bastırıp yok ederek, benlik izlerini silerek O’na secde ederler. Halkın fena bulmasından sonra baki kalan Allah’tır.

ENFÂL SURESİ • 437

ENFÂL SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Sana savaş ganimetlerini soruyorlar. De ki: Ganimetler Allah ve Resulüne aittir. O halde siz müminler iseniz Allah’tan korkun, aranızı düzeltin, Allah ve Resulüne itaat edin. 2-Müminler ancak, Allah anıldığı zaman kalbleri titreyen, kendilerine Allah’ın ayetleri okunduğunda imanlarını arttıran ve yalnız Rablerine dayanıp güvenen tevekkül sahibi kimselerdir. 3-Onlar salâtlarını (namazlarını) ikame eden (dosdoğru kılan) ve kendilerine rızık olarak verdiğimizden infak eden kimselerdir. 4-İşte onlar gerçek müminlerdir. Onlar için rableri katında nice dereceler, bağışlanma ve tükenmez bir rızık vardır. “Sana savaş ganimetlerinden soruyorlar.” Bunlar kendi fiilleriyle perdelenmişlerdir, bu yüzden Allah’ın ve Resulünün fiiline, diğer bir ifadeyle Resul mazharında (resulün şahsında) zuhur eden Allah’ın fiiline itiraz ediyorlar. Bunun üzerine fiillerden sakınmaları, yani Allah’ın fiilini görmek suretiyle kendi fiillerinden uzak durmaları ve nefislerinin sıfatlarını silmek suretiyle aralarını düzeltmeleri emrediliyor. Çünkü nefislerinin sıfatları, çekişme ve ihtilafı gerektiren fiillerinin kaynaklarıdır. Eğer bunu gerçekleştirirlerse, Allah’ın türlü sıfatlarının zuhur etmesiyle kaynaşma, kalbi sevgi haline dönebilirler. “Allah ve Resulüne itaat edin.” Nefislerinizin sıfatlarını yok etmek suretiyle Allah ve Resulüne itaat edin. Ta ki emri kalbi iradeyle kabul edebilesiniz. “ …Müminler iseniz.” hakiki imanla inanmışsanız eğer. “Müminler ancak…” hakiki imanla inanmışlar o kimselerdir ki “Allah anıldığı zaman.” nefse ait fiil zikri değil, kalbe ait sıfat zikri gerçekleştiği zaman “kalbleri titrer…” azameti, heybeti, kahrı ve büyüklüğü tasavvur etmesi, bu sıfatların tecellilerinin nurlarının parıldayışlarının üzerine yansıması sonucu etkilenirler. “Kendilerine Allah’ın ayetleri okunduğu zaman…” kelami mazharlar içinde, söz aracılığıyla O’nun sıfatları

438 • TEFSİRİ KEBİR / TE’VİLÂT

kendilerine tecelli ettiğinde “imanlarını arttırır…” hakiki imanları, ilim makamından ayn makamına yükselerek artar. “Rablerine dayanıp güvenirler…” Yani fiilleri yok ederek tevekkül makamını tashih ederler ve onu sıfatları yok etme makamında tamamlarlar. Çünkü her makamın tashihi ancak o makamdan yükselme ve üstündeki makamdan ona nazar etmekle tamamlanır. “Onlar salâtlarını ikame ederler (namazlarını dosdoğru kılarlar)…” sıfat müşahedesi ile ve sıfat tecellileri aracılığıyla müşahedede terakki etmek ile kalbi huzur namazını eda ederler. “Kendilerine rızık olarak verdiğimizden…” fiillerin fena bulması makamında zuhur eden tevekkül ilimlerini veya bu makamda seyir esnasında gerçekleşen sıfat tecellileri ilimlerinden “harcarlar…” onlarla amel ederler ve hakkedenlere infak ederek bağışlarlar. “İşte onlar gerçek müminlerdir…” hakiki imanla inanmış kimselerdir. “Onlar için Rableri katında nice dereceler vardır.” sıfat mertebelerinden ve kalp cennetleri bahçelerinden oluşan dereceler, “bağışlanma…” fiiller günahlarından bağışlanma ve “tükenmez rızık vardır…” sıfat tecellileri ve ilimleri türünden cömert bir rızık vardır. 5-Müminlerden bir grup, kesinlikle istemediği halde, Rabbinin seni evinden Hak uğruna çıkardığı zamanki halleri gibidir. 6-Hak ortaya çıktıktan sonra sanki gözleri göre göre ölüme sürükleniyorlarmış gibi seninle tartışıyorlardı. “Seni…çıkardığı…gibidir.” Bu hal, yani savaş ganimetleri hususunda sana itiraz etmeleri, Rabbinin seni çıkarmasına itiraz etmeleri hali gibidir. Çünkü onlar kendi fiilleriyle Allah’ın fiillerine karşı perdelendikleri için her iki fiili de senden gördüler, bu yüzden çıkışına itiraz ettikleri gibi ganimetleri paylaşımına da itiraz ettiler, Rabbinin seni çıkardığını, bu çıkarmasındaki gayeyi kestiremediler. “Evinden Hak uğruna…” Hakk’a bürünmüş olarak, nefsinle değil, Hak ile evinden çıktın. Bu açıklamaya göre ayetin orijinalinde geçen “bi’l hakki” ifadesi “ahraceke” fiilinin mefulüne ilişkin “hal” konumundadır. Veya senin çıkışın doğruluk ve hikmetle iç içe bir çıkıştı. “Hak (hususunda)…seninle tartışıyorlar.” Bunun sebebi kendi fiilleri ve sıfatlarıyla perdelenmiş olmalarıdır. “…ortaya çıktıktan sonra…” Hakk’ın durumu tecelli aracılığıyla sana belli olduktan sonra. Ya da önceden gösterilen mucizeler aracılığıyla yahut senin “zafer sizindir” diye onlara haber bildirmenle eserleri belli olduktan sonra yine de seninle tartışıyorlar.

ENFÂL SURESİ • 439

7-Hatırlayın ki, Allah size, iki taifeden birinin sizin olduğunu vaat ediyordu; siz de kuvvetsiz olanın sizin olmasını istiyordunuz. Oysa Allah, hak kelimeleriyle hakkı gerçekleştirmek ve kâfirlerin ardını kesmek istiyordu. 8-Mücrimler (günahkârlar) hoşlanmasalar bile. Hakkı Hak olarak tanıtıp ve batılı ortadan kaldırmak içindi. 9-Hatırlayın ki, siz Rabbinizden yardım istiyordunuz. O da, ben peş peşe gelen bin melek ile size yardım edeceğim, diyerek duanızı kabul buyurdu. 10-Allah bunu sadece müjde olsun ve onunla kalbiniz yatışsın diye yapmıştı. Zaten yardım yalnız Allah tarafındandır. Çünkü Allah mutlak galiptir, yegâne hüküm ve hikmet sahibidir. “…Allah, hak kelimeleriyle hakkı gerçekleştirmek…istiyordu.” Onlara destek olarak gönderdiği semavi melekleriyle hakkı sabitleştirmek istiyordu. “Hatırlayın ki, siz Rabbinizden yardım istiyordunuz.” Kendi gücünüzden ve kuvvetinizden teberri edip O’na yönelmek, kendi fiillerinizden sıyrılmak ve tesir ve kuvvetin sizden veya düşmanınızdan değil, sadece O’ndan olduğunu kesin bir şekilde bilerek O’ndan yardım istiyordunuz. “O da…duanızı kabul buyurdu.” Nefsin fiil ve sıfatlarından soyutlanarak yaptığınız duayı “…yardım edeceğim.” melekut âleminden size yardım göndereceğim, diye kabul etti. Çünkü o sırada kalpleriniz melekut âlemiyle hemcins olmuştu. “…Bin melek ile…” kahır melekutundan bir âlem ile … yani bu esnada kalplerinize uygun düşen semavi-ruhani kuvvetlerle sizi destekleyeceğim. Nitekim, “Al-i imran” suresini açıklarken buna değinmiştik. Müminlere yardım amacıyla gönderilen meleklerin sayısının iki yerde farklı olarak zikredilmiş olmasının amacı, çokluğa işaret etmek olabilir, dolayısıyla belli bir sayıyı zikretme amacı güdülmemiş olabilir. Ya da üzerinde durduğumuz ayette geçen “peş peşe” ifadesi, gönderilen meleklerin ardından bir grup meleğin daha gönderildiği anlamında kullanılmış olabilir. Müminlerin meleklerle desteklenmesine gelince; bu melekler ya insan kılığında birer savaşçı olarak karşılarına çıktılar-örneğin rüyada insan kılığına girerler-, böylece onlardan korktular. Ya da meleklerin etkileri ve kahredicilikleri onlara ulaştı da helak olup yenilgiye uğradılar. “Allah….diye yapmıştı.” bu yardım ve desteği “ancak” sizin için bir müjde olarak yapmıştı. Size yardım olsun, onunla kalpleriniz onlarla iletişim kurup mutmain olsun diye. Özellikle

440 • TEFSİRİ KEBİR / TE’VİLÂT

nefis giysisinden ve hallerinden sıyrıldıktan sonra. Çünkü yardım bununla gerçekleşir ve çünkü zafer “yalnız Allah tarafındandır.” Ancak, Allah’ın hikmeti eşyanın sebeplere bağlı olmasını gerektirmektedir. “Çünkü Allah…” yardım etme gücüne sahiptir, mutlak galiptir. “Yegâne hüküm ve hikmet sahibidir.” Hikmet uyarınca hareket eden hikmet sahibidir. 11-O zaman katından bir güven olmak üzere sizi hafif bir uykuya daldırıyordu; sizi temizlemek, şeytanın pisliğini (verdiği vesveseyi) sizden gidermek, kalplerinizi birbirine bağlamak ve savaşta sebat ettirmek için üzerinize gökten (semadan) bir su (yağmur) indiriyordu. 12-Hani Rabbin meleklere: “Muhakkak ben sizinle beraberim; haydi iman edenlere destek olun; Ben kâfirlerin yüreğine korku salacağım; vurun boyunlarına! Vurun onların bütün parmaklarına! diye vahyediyordu. 13-Bu söylenenler, onların Allah’a ve Resulüne karşı gelmelerinden ötürüdür. Kim Allah ve Resulüne karşı gelirse, bilsin ki Allah, azabı şiddetli olandır. 14-İşte bu yenilgi size Allah’ın azabı! Şimdilik onu tadın! Kâfirlere bir de cehennem ateşinin azabı vardır. 15-Ey müminler! Toplu halde kâfirlerle karşılaştığınız zaman onlara arkanızı dönmeyin. (Korkup kaçmayın). 16-Tekrar savaşmak için bir tarafa çekilme veya diğer bölüğe ulaşıp mevzi tutma durumu dışında, kim öyle bir günde onlara arka çevirirse muhakkak ki o, Allah’ın gazabını hak etmiş olarak döner. Onun yeri de cehennemdir. Orası, varılacak ne kötü yerdir! 17-Onları siz öldürmediniz, fakat Allah öldürdü onları; attığın zaman da sen atmadın velakin Allah attı. Ve bunu, müminleri güzel bir imtihanla denemek için yaptı. Şüphesiz, Allah işitendir, bilendir. 18-Bu böyledir. Şüphesiz, Allah, kâfirlerin tuzağını bozar. 19-Eğer siz fetih istiyorsanız, işte size kesinlikle fetih geldi! Ve eğer (inkârdan) vazgeçerseniz bu sizin için daha hayırlıdır. Yine eğer dönerseniz, biz de döneriz. Topluluğunuz çok bile olsa, sizden hiçbir şeyi savamaz. Şüphesiz Allah, müminlerle beraberdir. 20-Ey iman edenler! Allah ve Resulüne itaat edin, işittiğiniz halde O’ndan yüz çevirmeyin. 21-İşitmedikleri halde “işittik” diyenler gibi olmayın.

ENFÂL SURESİ • 441

22-Şüphesiz, Allah katında mahlukların en şerlisi; sağırlar, dilsizler ve düşünmeyenlerdir. 23-Allah onlarda bir hayır görseydi elbette onlara işittirirdi. Fakat işittirseydi bile yine onlar yüz çevirerek dönerlerdi. “O zaman…sizi hafif bir uykuya daldırıyordu.” Allah katından bir güven ve mutmainlik olmak üzere üzerinize sükunet duygusu indirerek bedensel kuvvetlerinizi ve nefsani sıfatlarınızı uykuya daldırıyordu. “Üzerinize…indiriyordu.” ruh semasından “bir su…” yakin bilgi indiriyordu ki “sizi temizlesin…” nefsin sözlerinin ve vehmin telkinlerinin pisliğinden arındırsın, “şeytanın pisliğini” vesvesesini “sizden gidersin” korkutmasını etkisiz kılsın, “kalplerinizi birbirine bağlasın.” yakin kuvvetiyle kalplerinizi güçlendirsin, korkunuzu giderip heyecanınızı dindirsin, “savaşta sebat ettirsin…” çünkü korkulu anlarda, ölümcül tehlikeler karşısında ayakların sebat etmesi, kaymaması ancak yakinin güçlü olmasıyla mümkündür. “Hani Rabbin meleklere: Muhakkak ben sizinle beraberim.” Yani melekutu ceberutla destekliyordu. Onlar da ceberut âleminden, Allah’ın kendilerine yardım edeceğini biliyorlardı. “Haydi iman edenlere destek olun.” kesintisiz, bağlantılı teyitle onları pekiştirin. “Ben kâfirlerin yüreğine korku salacağım.” Çünkü onlar semavi destekten, ilahi yardımdan kopukturlar. Şüphe onları bürümüş, vehmin gücü onları egemenliği altına almıştır. “Vurun boyunlarına!” yani müminlere bu anlamı telkin ederek destekleyin, yüreklerini pekiştirin, onlara bu sözü ilham ederek cesaretlendirin. Yahut bütün bunları, onlara bu fiili bizzat siz kendiniz yaparak gerçekleştirin. Nitekim, rivayetlerde bunları bizzat meleklerin kendilerinin yaptıkları ifade edilmektedir. “Onları siz öldürmediniz…” bu ifadeyle yüce Allah müminleri tedip ediyor, kendi fiillerini olumsuzlayarak fiilleri yok etmeye ve fiilleri sadece Allah için ispat etmeye iletiyor. Hz. Nebi (s.a.v) Hak ile beka bulma makamında olduğu için “attığın zaman” ifadesinde fiili ona nispet ediyor. Ama “sen atmadın” ifadesiyle fiili ondan olumsuzluyor ve “ve lâkin Allah attı” ifadesiyle Allah için ispat ediyor. Bununla güdülen amaç, tafsil anlamını cem aynında ifade etmektir. Buna göre atan Muhammed’dir, ama Allah ile, kendi nefsiyle değil. Buna karşılık, ayette fiil namına hiçbir şey müminlere nispet edilmiyor. Çünkü onlar bir şey yapsalardı, onu kendi nefisleriyle yapacaklardı. “Ve bunu, müminleri güzel bir imtihanla denemek için

442 • TEFSİRİ KEBİR / TE’VİLÂT

yaptı.” Onlara güzel bir bağışta bulunmak, yani fiil tevhidini bağışlamak için yaptı. “Şüphesiz Allah işitendir…” “Onları biz öldürdük” diye içinizden geçirdiğiniz sözleri işitir. “Bilendir…” fiili sizin şahıslarınızda izhar etse de asıl onları kendisinin öldürdüğünü bilmektedir. “İşittiğiniz halde O’ndan yüz çevirmeyin.” Duyduğunuz halde, dinlemezlik edip yüzünüzü O’ndan çevirmeyin. Çünkü dinlemenin belirtisi, sonucu anlama ve tasdik etme, anlamanın sonucu irade etme, irade etmenin sonucu da itaattir. Yüz çevirmekle dinleme iddiasında bulunmak doğru değildir. Çünkü bu ikisi, bir arada olmaz. O halde, eğer dinlediğinizi iddia ederken doğru söylüyorsanız, hür iradenizle itaat etmekten uzaklaşmayın. İşittiklerini iddia ettikleri halde işitme namına kendilerinde hiçbir etki ve sonuç bulunmayan “kimseler gibi olmayın.” Bu gibi kimseler anlamaktan, kabul etmekten, algılamaktan perdelenmişlerdir. Tıpkı hayvanlar gibidirler. Daha doğrusu “Allah katında hayvanların en kötüsü” onlardır. Daha önce bunun gerekçesine işaret etmiştik. “Allah onlarda bir hayır görseydi.” Bir elverişlilik, kabul etme, eksiksiz dinleme sonucu anlama istidadı görseydi, onlara işittirir, onlar da kabul edip itaat ederlerdi. “Fakat işittirseydi bile…” içlerinde hayır olmadığı için, anlasalardı dahi, bu anlamalarının isteme ve itaat etme gibi bir etkisi olmayacaktı. Bilakis, kısa sürede arkalarını dönüp sıvışacaklardı. Çünkü bu anlama onlarda arızi bir durum olarak belirecekti, çabucak yok olacaktı. Onların özlerinden kaynaklanan bir karakter olmayacaktı. “Yüz çevirerek dönerlerdi.” zat olarak dönerlerdi. Anlama ve irade etme eğilimi içlerinde kalıcılık kazanmayacaktı. Nitekim Emirülmüminin Ali (r.a) şöyle buyurmuştur: “Nifak ehlinden de olsa hikmeti al. Çünkü hikmet, müminin göğsüne girmek suretiyle asıl sahibine kavuşup sükunet buluncaya kadar münafık’ın kalbinde deprenip durur.” Yani münafık’ın göğsünde kalıcı olmaz. Çünkü orada arızi bir haldir, münafık’ın zatıyla uyuşmamaktadır. 24-Ey inananlar! Hayat verecek şeylere sizi çağırdığı zaman, Allah ve Resulüne uyun. Ve bilin ki, Allah kişi ile onun kalbi arasına girer ve siz mutlaka onun huzurunda toplanacaksınız. 25-Bir de öyle bir fitneden sakının ki o, içinizden sadece zulmedenlere erişmekle kalmaz. Biliniz ki, Allah’ın azabı şiddetlidir.

ENFÂL SURESİ • 443

“Ey inananlar!” gaybi imanla inananlar! “…uyun…” tezkiye ve arınma ile icabet edin. “Sizi çağırdığı zaman…” kalplerinizi diriltecek hakiki ilme çağırdığı zaman bu çağrıya uyun. Yahut hakiki imanla inanın, size onunla hayat vermek için süluka çağırdığı zaman Allah’a ve Allah’ta süluk çağrısına icabet edin. Bu anlam, Allah’a icabet etme ile Resule icabet etme aynı olduğu zaman geçerlidir. Fakat Allah’a icabet etme ayrı, Resule icabet etme de ayrı olduğu zaman şöyle bir anlam ortaya çıkar: Batın ve kalbi amellerle Allah’a icabet edin. Zahir ve nefsi amellerle Resule icabet edin. Veya cemde fena bulmakla Allah’a ve tafsil haklarını gözetmekle de Resule itaat edin, Allah’ta Allah ile beka bulmak şeklinde size hayat veren şeyde istikamet üzere olmaya çağırdığı zaman. Bütün bunlar istidadın zevalinden öncedir. Çünkü Allah, istidadını ortadan kaldırmak ve pasın irtikap edilmesiyle perdenin meydana gelmesi suretiyle kişi ile kalbi arasına girer. O halde fırsatı değerlendirin, çağrıya icabet etmeyi geciktirmeyin. Çünkü “siz mutlaka onun huzurunda toplanacaksınız.” Sıfatından ve zatından, silinmeniz ve fena bulmanız oranında karşılık verecektir. “…bir fitneden sakının…” bir şirkten ve perdeden sakının ki “içinizden sadece…erişmekle kalmaz.” bu fitne sadece “zulmedenlere erişmez.” İstidadı ait olmadığı yerlerde kullanarak izale etmesi ya da eksiltmesi ve onu Hakk’ın dışında kullanması nedeniyle “sadece” zalimlere, zulüm niteliğiyle belirginleşenlere isabet etmez. “…Erişmekle kalmaz” şeklindeki olumsuz ifadenin anlamı şudur: İsabet ederse, sadece onlara isabet eder… “Hiçbir suçlu başkasının suçunu yüklenmez.” (Enam, 164) ayetinde olduğu gibi. Şöyle bir anlamın kastedilmiş olması da ihtimal dahilindedir: Bu fitne sadece onlara isabet etmekle kalmaz, bilakis onlarla birlikte, onlara arkadaşlık etme uğursuzluğuna kapılanları, onlara karışmakla rezilliklerinden etkilenenleri de kaplar. Şu ayette vurgulandığı gibi: “İnsanların bizzat kendi işledikleri yüzünden karada ve denizde düzen bozuldu.” (Rum, 41) “Biliniz ki, Allah’ın azabı şiddetlidir.” Kalplerin kazandıkları zülmani/karanlık heyetleri onlara musallat etmekle, onları bu heyetlerle perdelemekle ve bunlarla cezalandırmakla azap verir. 26-Hatırlayın ki, bir zaman siz yeryüzünde aciz tanınan az bir toplum idiniz; insanların sizi kapıp götürmesinden korkuyordunuz da şükredesiniz diye Allah size yer yurt verdi; yardımıyla sizi destekledi ve size temizinden rızıklar verdi.

444 • TEFSİRİ KEBİR / TE’VİLÂT

27-Ey iman edenler! Allah ve Resulune hainlik etmeyin; (sonra) sizler bile bile kendi emanetlerinize hainlik etmiş olursunuz. 28-Biliniz ki, mallarınız ve çocuklarını birer imtihan sebebidir ve büyük mükâfat Allah’ın katındadır. 29-Ey iman edenler! Eğer Allah’tan korkarsanız O, size iyi ile kötüyü ayırt edecek bir anlayış verir, suçlarınızı örter ve sizi bağışlar. Çünkü Allah büyük lütuf sahibidir. 30-Hatırla ki, kâfirler seni tutup bağlamaları veya öldürmeleri yahut seni (yurdundan) çıkarmaları için sana mekir kuruyorlardı. Onlar mekir kurarlarken Allah da mekir kuruyordu. Çünkü Allah mekir kuranların en hayırlısıdır. 31-Onlara ayetlerimiz okunduğu zaman dediler ki: “Kesinlikle işittik, istesek biz de bunun benzerini elbette söyleyebiliriz. Bu öncekilerin masallarından başka bir şey değildir.” 32-Hani bir zaman da: Ey Allah’ım! Eğer bu Kitab senin katından gelmiş bir gerçekse üzerimize gökten taş yağdır, yahut bize elem verici bir azap getir! demişlerdi. 33-Halbuki sen onların içinde iken Allah, onlara azap edecek değildir. Ve onlar mağfiret dilerlerken de Allah onlara azap edici değildir. “Hatırlayın ki, bir zaman siz…az idiniz.” cahil olduğunuz ve ilim nurundan kopuk olduğunuz için değeriniz azdı. Nefis “yeryüzünde aciz…” idiniz. “insanların sizi kapıp götürmesinden korkuyordunuz.” Nefisleriniz zayıf olduğu için maddi kuvvetler insanlarının sizi kapıp götürmesinden korkuyordunuz. “Allah size yurt verdi.” size ilim medinesini (şehrini) verdi. “Yardımıyla sizi destekledi.” Fiil tevhidi makamında sizi destekledi. “…Size rızıklar verdi.” sıfat tecellileri ilimlerinin temizinden sizi rızıklandırdı. “Şükredersiniz diye…” ilim nimetlerine ve tecellilere, onda süluk etmek suretiyle şükretmeniz için. “Allah’a …hainlik etmeyin.” İlk fıtri tevhid misakını çiğneyerek Allah’a hainlik etmeyin. Resule “hainlik etmeyin.” azimeti çiğnemek, sonraki ahdi kulak ardı etmek suretiyle Resule hainlik etmeyin. “kendi emanetlerinize hainlik etmiş olursunuz.” Allah’ın ezelde, ilk istidatlarınıza göre içlerinize yerleştirdiği marifetleri ve hakikâtleri nefsin sıfatlarıyla örterek, onlara ihanet etmeyin. “Bile bile…” bunları içinizde taşıdığınızı bildiğiniz halde. Ya da hainliğin en kötü ve en çirkin rezillik olduğunu bildiğiniz halde hainlik etmeyin.

ENFÂL SURESİ • 445

“Biliniz ki, mallarınız ve çocuklarınız birer imtihan vesilesidir.” Sizin için birer perdedir. Çünkü siz onlarla meşgul olurken Allah’tan alıkonursunuz. Ya da Allah’ı sever gibi onları da sevmeniz şirktir. “Büyük mükâfat Allah’ın katındadır.” O halde mallardan ve çocuklardan soyutlanmak, onlarla ilgili olarak Allah’ın haklarını gözetmek suretiyle Allah katındaki bu mükâfatı talep edin. “Eğer Allah’tan korkarsanız…” O’nda fena buluncaya kadar ahdi bozmaktan, azimeti feshetmekten, emaneti gizlemekten, mal ve evlat sevgisinden kaçınırsanız “O, size iyi ile kötüyü ayırt edecek bir anlayış verir.” Size furkani (ayırt edici) akıl tarzında bir nur verir ki, bununla hak ile batılı birbirinden ayırırsınız. “Suçlarınızı örter.” Nefislerinizin kötülüklerini örter. “Ve sizi bağışlar.” zat günahlarınızı bağışlar. “Çünkü Allah büyük lûtuf sahibidir.” Hakkani bahşedilmiş varlık ve furkani akıl bahşetmek suretiyle büyük lûtufta bulunur. “ …Sen onların içinde iken Allah, onlara azap edecek değildir.” Çünkü azap, gazabın sureti ve eseridir. Bu da ancak Nebinin gazabıyla olur. Ya da ümmetin günahlarının sebep olduğu Allah’ın gazabından olur. Nebiy Aleyhisselam Rahmetin suretiydi. Nitekim yüce Allah şöyle buyurmuştur: “Biz seni ancak âlemlere Rahmet olarak gönderdik.” (Enbiya, 107) … Bu yüzden müşrikler Uhud savaşında Onun azı dişini kırdıkları zaman “Allah’ım! Kavmime doğru yolu göster, çünkü onlar bilmiyorlar” buyurmuş ve öfkelenmemiştir. Oysa Nuh (a.s) kavminin tavrına karşı öfkelenmiş ve şöyle demiştir: “Rabbim! Yeryüzünde kâfirlerden hiç kimseyi bırakma!” (Nuh, 26) Dolayısıyla Hz. Nebiy’nin (s.a.v) onlar arasındaki mevcudiyeti, üzerlerine azabın inmesine mani olmuştur. Aynı durum istiğfar olgusu için de geçerlidir. Çünkü azabın ilk sebebi günahın varlığı ise, istiğfar da günahın katlanıp yerleşik olmasını engeller, daha doğrusu yok olmasına sebep olur. Dolayısıyla, Allah’ın gazabına yol açmasına izin vermez. Aralarında istiğfar devam ettikçe azaba uğratılmazlar. 34-Onlar Mescidi Haram’ın mütevellileri olmadıkları halde (müminleri) oradan geri çevirirlerken Allah onlara ne diye azap etmeyecek? Oranın mütevellileri takva sahiplerinden başkaları değildir. Fakat onların çoğu bunu bilmez. 35-Onların Beytullah yanındaki duaları da ıslık çalmak ve el çırpmaktan başka bir şey değildir. (Ey kâfirler!) İnkâr etmekte olduğunuz şeylerden ötürü şimdi azabı tadın!

446 • TEFSİRİ KEBİR / TE’VİLÂT

36-Şüphesiz ki inkâr edenler mallarını, insanları Allah yolundan alıkoymak için harcıyorlar. Daha da harcayacaklar. Ama sonunda bu, onlara yürek acısı olacak ve en sonunda mağlup olacaklardır. Kâfirlikte ısrar edenler ise cehenneme toplanacaklardır. 37- (Bu toplama) Allah’ın murdarı temizden ayıklaması (mümini kâfirden ayırması) ve bütün murdarların bir kısmını diğer bir kısmının üstüne koyup hepsini yığarak cehennemin içine bırakması içindir. İşte bunlar kendilerine yazık ederek hüsrana uğrayanlardır. 38-İnkâr edenlere, (sana düşmanlıktan) vazgeçerlerse, geçmiş günahlarının bağışlanacağını söyle. Yok geri dönerlerse kendilerinden öncekilerin hali gözlerinin önündedir. 39-Fitne ortadan kalkıncaya ve din tamamen Allah’ın oluncaya kadar onlarla savaşın! (İnkâra) son verirlerse şüphesiz ki Allah onların yaptıklarını çok iyi görür. 40-Eğer yüz çevirirlerse, bilin ki Allah sizin Mevlanızdır. O ne güzel Mevla (sahib) ve ne güzel (yardımcı) Nasiyrdir! “…Allah onlara niye azap etmeyecek?” Azabın inmemesi, nefisleri itibariyle bu azabı hakketmedikleri anlamına gelmez. Bilakis, onlar, kalp makamından çıktıkları ve buna istidatları olanları da kalp makamından engelledikleri ve de içlerinde hayır namına bir şey kalmadığı için zatları itibariyle azaba müstahaktırlar. Ancak, senin ve seninle birlikte istiğfar eden müminlerin onların aralarında bulunmanız azabın inmesini engellemektedir. Bil ki mümkün varlık, galip hayrı takip eder. Çünkü vacip varlık salt hayırdır. Dolayısıyla, kimin hayrı şerrine baskın gelirse, o, hayır münasebetiyle O’nun varlığıyla mevcuttur. Şer, baskın geldiği zaman aradaki münasebet kalmaz. Bu takdirde kökünün kurutulması, yok edilmesi gerekir. Ancak, içtimai surette varlıklarını devam ettirdikçe hayır onlarda galip ve baskın olur, bu yüzden azap ile yok edilmeyi hakketmezler. Fakat içtimai yapı bozulup dağıldıkları zaman, salt şer kalır geride. Bu yüzden yok edilmeleri zorunlu olur. Bedir savaşında olduğu gibi. Buradan hareketle “Bir de öyle bir fitneden sakının ki o, içinizden sadece zulmedenlere erişmez.” (Enfal, 25) ayetine ilişkin ikinci anlamın hakikâtini açık bir şekilde görüyoruz. Çünkü ayetin işaret ettiği bağlamda şer herkesi kaplamıştır. Bu yüzden Emirülmüminin Ali (a.s) “Yeryüzünde toplu azaba karşı iki güvence vardı. Biri kaldırıldı, biri

ENFÂL SURESİ • 447

devam ediyor. Kaldırılan güvence Resulullah’tı (s.a.v), devam eden güvence ise istiğfardır.” buyurmuş, sonra üzerinde durduğumuz bu ayeti okumuştur. “Onlar Mescidi Haram’dan…müminleri geri çeviriyorlar.” Onların Mescidi Haram’dan müminleri alıkoymalarının ve kalpten ibaret olan anlamından yüz çevirmelerinin, nefsani şeylerle ve tabii lezzetlerle kandırmak suretiyle istidat sahibi olanlara engel olmalarının bir suretidir bu tavır. “Mütevellileri olmadıkları halde…” Çünkü sıfattan uzaktırlar, nefsin karanlığı onlara galip gelmiş, nefsin sıfatları onları istila etmiş ve dinden derlenen küfürle ondan perdelenmişlerdir. “Oranın mütevellileri takva sahiplerinden başkaları değildir.” Nefsin sıfatlarından ve fiillerinden sakınanlardır. “Fakat, onların çoğu bunu bilmez.” Beyt’in kalbin sureti olduğunu, gerçek anlamda Allah’ın evinin kalp olduğunu, kalbin velayetini takva sahibi muvahhidlerden başkasının hakketmediğini, müşriklerin onun dostları olmadıklarını bilmezler. 41-Eğer Allah’a ve Hak ile batılın ayrıldığı gün, iki ordunun birbiri ile karşılaştığı gün kulumuza indirdiğimize inanmışsanız, bilin ki, ganimet olarak aldığınız herhangi bir şeyin beşte biri Allah’a, Resulüne, onun akrabalarına, yetimlere, yoksullara ve yolcuya aittir. Allah her şeye hakkıyla kadirdir. 42-Hatırlayın ki, siz vadinin yakın kenarında idiniz, onlar da uzak kenarında idiler. Kervan da sizden aşağıda idi. Eğer sözleşmiş olsaydınız, sözleştiğiniz vakit hususunda ihtilafa düşerdiniz. Fakat Allah, gerekli olan emri yerine getirmesi, helak olanların açık bir delille helak olması, yaşayanın da açık bir delille yaşaması için (böyle yaptı). Çünkü Allah hakkıyla işitendir, bilendir. “ …Bilin ki, ganimet olarak aldığınız herhangi bir şeyin beşte biri Allah’a…aittir. (…) ayetinden “…Allah’ın azabı şiddetlidir.” (Enfal, 48) ayetine kadar yer alan ayetler, ilgili oldukları hadise itibariyle tevil kabul etmezler. Ama bu ayetlerin içeriğini varlığının ayrıntılarına tatbik etmek istersen, şunu söylememiz mümkündür: Bilin ki, ey ruhani kuvvetler! Ganimet olarak aldığınız faydalı ilimlerin ve “İslam beş esas üzerinde bina edilmiştir” sözünde işaret edildiği gibi İslam’ın dayandığı şeriatların beşte biri Allah’a aittir. Bu da “La ilahe illallah muhammeden resulullah / Allah’dan başka ilah yoktur Muhammed Allah Resulüdür.” şeklindeki şehadet cümlesidir. Kuşkusuz, bu aidiyet cem tevhidi itibariyledir. Bir de Kalp Resulüne aittir. “Onun akrabalarına…” bundan maksat da sırdır. Nazari ve ameli akıldan ve fikir kuvvetinden oluşan yetimlere, nefsani

448 • TEFSİRİ KEBİR / TE’VİLÂT

kuvvetlerden ibaret miskinlere, “ve yolcuya…” gurbete girmiş, süluk menzillerini kat eden, asıl yerini terk eden nefse –o da nebevi âlem bağlamında tafsili tevhid itibariyle-aittir. Humusun diğer dört kısmı ise organlara, rükünlere ve tabiat kuvvetlerine taksim edilir. “Eğer…inanmışsanız…” hakiki imanla inanmışsanız “Allah’a…” olarak iman etmişseniz. “…Hak ile batılın ayrıldığı gün…kulumuza indirdiğimize…” cem sonrası tafsil şeklindeki ayrılık vaktinde, “iki ordunun birbiri ile karşılaştığı gün…” cemde tafsil müşahedesine dönüş esnasında ruhani kuvvetlerden ve nefsani kuvvetlerden oluşan iki grubun karşılaştığı gün. “Hatırlayın ki siz vadinin yakın kenarında idiniz.” ilim medinesine ve furkani aklın mahalline yakın idiniz, “onlar da uzak kenarında idiler.” Aşağı cihette, Hak’tan ve ilim mahallinden uzak, nefsani kuvvetler için seçilmiş tabiat kuvvetlerine binmiştiler. “Sizden daha aşağıda idi…” yani karşılaşan iki gruptan daha aşağıda idi. “Eğer sözleşmiş olsaydınız…” riyazet ve vahdet yoluyla değil, akıl ve hikmet yoluyla savaşmak üzere buluşmak için sözleşseydiniz “sözleştiğiniz vakit hususunda ihtilafa düşerdiniz.” Çünkü böyle bir sözleşme o zaman için çok zordu ve hezimeti, korkmayı gerektirirdi. “Fakat Allah, gerekli olan emri yerine getirmesi” katında takdir edilmiş, hükme bağlanmış, dolayısıyla gerçekleşmesi zorunlu olan emri gerçekleştirmesi için böyle yaptı. “…Helak olanın açık bir delille helak olması için…” ayette sözü edilen delil, yok oluşu zorunlu bedenden ayrılmaz ve bedene derc edilmiştir. “Yaşayanın da açık bir delille yaşaması için.” Bu delilden maksat da bedenden soyutlanması ve kutsi âlemle bütünleşmesidir. Ki kutsi âlem hakiki, devamlı hayatın kaynağıdır. 43-Hatırla ki, Allah, uykunda sana onları az gösterdi. Eğer onları sana çok gösterseydi, elbette çekinecek ve bu iş hakkında münakaşaya girişecektiniz. Fakat, Allah (sizi bundan) kurtardı. Şüphesiz O, kalplerin özünü bilir. 44-Allah, olacak bir işi yerine getirmek için (savaş alanında) karşılaştığınız zaman onları sizin gözlerinizde az gösteriyor, sizi de onların gözlerinde azaltıyordu. Bütün işler Allah’a döner. 45-Ey iman edenler! Herhangi bir topluluk ile karşılaştığınız zaman sebat edin ve Allah’ı çok anın ki başarıya erişesiniz.

ENFÂL SURESİ • 449

46-Allah ve Resulüne itaat edin, birbirinizle çekişmeyin; sonra korkuya kapılırsınız da kuvvetiniz gider. Bir de sabredin. Çünkü Allah, sabredenlerle beraberdir. 47-Çalım satmak, insanlara gösteriş yapmak ve (inananları) Allah yolundan alıkoymak için yurtlarından çıkanlar gibi olmayın. Allah onların yaptıklarını çepeçevre kuşatmıştır. 48-Hani şeytan onlara yaptıklarını güzel gösterdi de: Bugün insanlardan size galip gelecek kimse yoktur, şüphesiz ben de sizin yardımcınızım, dedi. Fakat iki ordu birbirini görünce ardına döndü ve: Ben sizden uzağım, ben sizin göremediklerinizi (melekleri) görüyorum, ben Allah’tan korkuyorum; Allah’ın azabı şiddetlidir, dedi. 49-O zaman münafıklarla kalplerinde hastalık bulunanlar, sizin için, “Bunları, dinleri aldatmış” diyorlardı. Halbuki, kim Allah’a dayanırsa, bilsin ki Allah, Azizdir (mutlak galibdir),Hakiymdir (hikmet sahibidir). Kendisine güveneni üstün ve galip kılacak O’dur. Yoksa orduların sayı ve teçhizat üstünlüğü değildir. “Hatırla ki, Allah…onları sana az gösterdi.” Ey kalp! Allah, zahir duyuların atalet uykusunda, bedensel kuvvetlerin sükuneti esnasında onları sana değerleri az, halleri zayıf olarak gösterdi. “Eğer onları sana çok gösterseydi.” nefsin sıfatlarının galibiyeti halinde onları sana çok gösterseydi, “elbette çekinecek ve …münakaşaya girişecektiniz.” Bunların kırılması ve kahredilmesi hususunda birbirinizle tartışacaktınız. Çünkü her biriniz bir tarafa çekecektiniz. “Fakat Allah…kurtardı.” pekiştirmesi ve korumasıyla sizi çekinmekten ve münakaşaya girmekten kurtardı. “…Olmayın…” nefsani kuvvetler kâfirleri gibi olmayın. Onlar “çıkarlar…” karargâhlarından, mahallerinden ve sınırlarından oluşan yurtlarından çıkarlar. “çalım satmak, insanlara gösteriş yapmak” kuruntularının gerçekleşeceğini vehmettirmek, duyulardan ibaret insanlar içinde ve diğer kuvvetlerden kendilerine kimsenin galip gelemeyeceğini göstermek için yurtlarından çıkarlar. “Şüphesiz ben de sizin yardımcınızım.” Size yardım edeceğim, sizi güçlendireceğim ve ruhani kuvvetler insanlarına karşı sizi savunacağım. “Fakat iki ordu birbirini görünce ardına döndü.” Çünkü şeytan ruhani kuvvetlerin durumunun ve galibiyetinin bilincindeydi. Bunun sebebi şeytanın ruhani kuvvetlerle münasebeti ve anlamları idrak edebilmesiydi. “Ve ‘ben sizden uzağım…dedi.” Çünkü ben sizinle aynı türden değilim, “ben…görüyorum” anlamları, ruh semasından ve kutsi âlemin

450 • TEFSİRİ KEBİR / TE’VİLÂT

melekutundan onlara yardım indiğini görüyorum, “sizin görmediklerinizi…Ben Allah’tan korkuyorum.” Çünkü O’nun bazı nurlarının ve kahrının bilincindeyim. “Allah’ın azabı şiddetlidir.” Burada Seyyidi’l Mürselin’in (s.a.v) şu sözüne yönelik bir işaret vardır: “Herkesin bir şeytanı vardır. Benim şeytanım ise huzurumda müslüman oldu.” Bir mürit Kur’an’da geçen kıssaları kendi haline uyarlamak, tatbik etmek isterse izleyeceği düstur, esas alacağı örnek budur. Fakat bundan sonra bu tür tevillere nadiren baş vuracağım, çünkü faydası pek azdır. Ancak süluk yolunu tasvir etmek, yeni başlayanların karşı karşıya bulundukları durumu tahayyül etmelerini, dolayısıyla aşkla şevkle terakki etmelerini, yükselmelerini sağlamak için zaman zaman bu tevil yöntemine başvuracağım. Doğru yolu gösteren Allah’tır. 50-Melekler yüzlerine ve arkalarına vurarak ve “tadın yakıcı cehennem azabını” diyerek o kâfirlerin canlarını alırken onları görseydin. 51-İşte bu, ellerinizle yaptığınız yüzündendir, yoksa Allah kullara zulmedici değildir. 52-Tıpkı Firavun ailesi ve onlardan öncekilerin gidişatı gibidir. Allah’ın ayetlerini inkâr etmişlerdi de Allah onları günahları sebebiyle yakalamıştı. Allah güçlüdür. Onun cezası şiddetlidir. “Melekler…o kâfirlerin canlarını alırken onları bir görseydin.” Daha önce Meleklerin can almalarını açıklamış ve onların ancak nefis makamında olanların canlarını aldıklarını vurgulamıştık. Ve demiştik ki: Eğer bu kimseler günahkâr ve kendilerine nefsin, gazap, kin, şehvet gibi rezil ahlaklardan oluşan sıfatları galip gelen kimseler iseler, nefislerinin heyetlerine uygun kahır ve azap melekleri onların canlarını alırlar. “Yüzlerine…vururlar.” Bunun sebebi nurlar âleminden perdelenmiş olmaları, bu âlemden yüz çevirmeleri, kibir ve kendini beğenmişlik gibi heyetlere sahip olmaları ve bu hususta iyice belirginleşmeleridir. “ve arkalarına vururlar…” bunun sebebi de bedene yönelik meyilleri, büyük bir şiddetle bedene, tabiat âlemine kapılmaları, şehvet, hırs ve aç gözlülük gibi heyetlere sıkı sıkıya sarılmalarıdır. “Tadın, yakıcı cehennem azabını…” yoksunluğun yakıcılığını, yorgunluk, arama ve sonunda tüm kazanımları kaybetme ateşinin varlığınızı sarmasının kavuruculuğunu tadın. Bunun sebebi de böyle bir azabı gerektiren heyetler edinmiş olmalarıdır. Eğer bu kimseler itaat ehli olsalar, kalbin şefkât, rahmet, selamet ve kanaat gibi sıfatlarının nurları kendilerine

ENFÂL SURESİ • 451

galip gelmişse, akıl kuvvetinin değil-çünkü bu takdirde nefis makamında değil kalp makamında olurlar-, ama vahşi ve hayvani kuvvetlerin faziletlerinin etkisinde iseler, o zaman tertemiz rahmet melekleri onların canlarını alırlar ve şöyle derler: “Size selam olsun. Yapmış olduğunuz işlere karşılık cennete girin.” (Nahl, 32) çünkü onların nefislerinin heyetleri ile âlemin bu ruhanileri arasında bir münasebet olur. 53-Bu da, bir millet kendilerinde bulunanı (güzel ahlak ve meziyetleri) değiştirinceye kadar Allah’ın onlara verdiği nimeti değiştirmeyeceğinden dolayıdır. Gerçekten, Allah işitendir, bilendir. 54- (Evet bunların durumu), Firavun ailesi ve onlardan öncekilerin durumuna benzer. Onlar, Rablerinin ayetlerini yalanlamışlardı; biz de onları günahlarından ötürü helak etmiştik ve Firavun ailesini (denizde) boğmuştuk. Hepsi de zalimler idiler. 55-Allah katında, canlıların en kötüsü kâfir olanlardır. Çünkü onlar iman etmezler. 56-Onlar, kendileriyle antlaşma yaptığın, sonra her defasında hiç çekinmeden ahidlerini bozan kimselerdir. 57-Eğer savaşta onları yakalarsan, ibret almaları için onlar ile (onlara vereceğin ceza ile) korkut arkalarında bulunan kimseleri de dağıt. 58- (Antlaşma yaptığın) bir kavmin hainlik yapmasından korkarsan, sen de aynı şekilde (onlarla yaptığın ahdi) bozarak kendilerine at… Şüphesiz Allah, hainleri sevmez. 59-İnkâr edenler yakayı kurtardıklarını sanmasınlar. Çünkü onlar bizi aciz bırakamazlar. 60-Onlara karşı gücünüz yettiği kadar kuvvet ve cihad için bağlanıp beslenen atlar hazırlayın, onunla Allah’ın düşmanını, sizin düşmanınızı ve onlardan başka sizin bilmediğiniz, Allah’ın bildiği kimseleri korkutursunuz. Allah yolunda ne harcarsanız size eksiksiz ödenir, siz asla haksızlığa uğratılmazsınız. 61-Eğer onlar barışa yanaşırlarsa sen de ona yanaş ve Allah’a tevekkül et, çünkü O işitendir, bilendir. 62-Eğer sana hile yapmak isterlerse, şunu bil ki, Allah sana kâfidir. O, seni yardımıyla ve müminlerle destekleyendir…

452 • TEFSİRİ KEBİR / TE’VİLÂT

63-Ve onların kalplerini birleştirmiştir. Sen yeryüzünde bulunan her şeyi verseydin, yine onların gönüllerini birleştiremezdin, fakat Allah onların aralarını bulup kaynaştırdı. Çünkü O, Aziz (mutlak galib)dir, Hakiym (hikmet sahibi)dir. 64-Ey Nebiy! Sana ve sana uyan müminlere Allah yeter. 65-Ey Nebiy! Müminleri savaşa teşvik et. Eğer sizden sabırlı yirmi kişi bulunursa, iki yüze (kâfire) galip gelirler. Eğer sizden yüz kişi olursa, kâfir olanlardan bin kişiye galip gelirler. Çünkü onlar anlamayan bir topluluktur. 66-Şimdi Allah, yükünüzü hafifletti; sizde zayıflık olduğunu bildi. O halde, sizden sabırlı yüz kişi bulunursa, iki yüz kişiye galip gelir. Ve eğer sizden bin kişi olursa, Allah’ın izniyle iki bin kişiye galip gelirler. Allah sabredenlerle beraberdir. 67-Yeryüzünde ağır basıncaya (küfrün belini kırıncaya) kadar, hiçbir Nebiye esirleri bulunması yaraşmaz. Siz geçici dünya malını istiyorsunuz, halbuki Allah sizin için ahireti istiyor. Allah Azîzdir (güçlüdür), Hakiym (hikmet sahibi)dir. 68-Allah tarafından önceden verilmiş bir hüküm olmasaydı, aldığınız fidyeden ötürü size mutlaka büyük bir azap dokunurdu. 69-Artık elde ettiğiniz ganimetten helal ve temiz olarak yeyin. Ve Allah’tan korkun. Şüphesiz ki Allah bağışlayan, merhamet edendir. 70-Ey Nebiy! Elinizdeki esirlere de ki: Eğer Allah kalplerinizde hayır olduğunu bilirse, sizden alınandan (fidyeden) daha hayırlısını size verir ve sizi bağışlar. Çünkü Allah bağışlayandır, esirgeyendir. 71-Eğer sana hainlik etmek isterlerse (üzülme, çünkü) daha önce Allah’a da hainlik etmişlerdi de Allah onlara karşı sana imkân ve kudret vermişti. Allah bilendir, hikmet sahibidir. “Bu da…Allah’ın onlara verdiği nimeti değiştirmeyeceğinden dolayıdır.” …Yani, insana her ne ulaşıyorsa, o, istidadının gerektirdiği, hal duasıyla istediği ve hakkettiği talebinin sonucudur. Allah, istidadının bozulmamış olmasından ve içinde hayır unsurunun varlığını sürdürmesinden dolayı bir kimseye zahiri veya Batıni bir nimet bahşetmişse, o kimse istidadını bozmadıkça, perdelenmek suretiyle iyiliği kabul etme yeteneğini değiştirmedikçe, maddi pas edinmek için içindeki hayrı kuvvet kullanarak şerre dönüştürmedikçe, içinde hayırla uyumluluk kalmayacak, kendisinden hayır sudur etmesine imkân

ENFÂL SURESİ • 453

bırakmayacak şekilde iç dünyasında karanlık kat be kat artmadıkça o nimeti değiştirmez. Ama bütün bunlar gerçekleşince de bu nimeti azaba dönüştürür. Bu adaletinin ve cömertliğinin gereğidir. Ayrıca onların istidatları bunu ister, aradaki türdeşlik ve uyumdan dolayı buna kapılır. Allah’ın bu aşamada söz konusu nimeti azaba dönüştürmesi bir zulüm veya haksızlık değildir. “…O, seni yardımıyla ve müminlerle destekleyendir. Ve Allah, onların kalplerini birleştirmiştir.” Çünkü kalpleri aynı amaç etrafında ittifak etmişlerdir. Nefsin ayrılık ve inatlaşmayı gerektiren sıfatlarının kayıtlarından kurtulmuşlardır. Bunun sebebi, nefsin zıtlık âlemine dayanması ve nefisleri doğaları gereği ayrı olmalarıdır. Kalp nefisle ve nefsin istekleriyle beraber olduğu, nefsin sıfatlarının istilasına uğradığı sürece, nefis onu süfli cihete doğru çeker, artık kalbin talepleri, nefsin maslahatına uygun olacak şekilde cüzi olur. Bu yüzden, kendisini başka bir şeyden alıkoyacak şeyler ister, o zaman da düşmanlık ve kin oluşur, makam, saygınlık, üstünlük, galibiyet, riyaset ve saltanat isteyen gazap gücü onu istila eder; büyüklenme, hakikâtten yüz çevirme, kibirlilik, Hakkı benimsemeye tenezzül etmeme gibi tavırlar belirginleşir. Bu da kopukluğa, ayrışmaya, savaşmaya ve anlaşmazlığa yol açar. Kalp süfli cihetten uzaklaşıp ulvi cihete yöneldikçe, sıfat ya da zat vahdetinin nurlarıyla aydınlandıkça nefis makamından yükselir, ruhla bütünleşir. İstekleri birbirini engellemeyecek şekilde külli olur, istekleri arasında rekabet olmaz. Çünkü bir isteği elde ederken bir başkasından yoksun kalmaması mümkün olur. Aralarındaki sıkı uyum nedeniyle arınma hususunda kendisiyle hemcins olan kimseye zati sevgiyle meyleder. Vahdete yaklaştıkça içindeki sevgi gücü daha da artar. Çünkü dinini benimseyenlere yakınlığı çok şiddetli olur. Tıpkı dairenin çevresinden merkeze doğru gelen çizgiler gibi. İmanın gücüne göre aralarındaki kaynaşma şiddetli olur. “Sen yeryüzünde bulunan her şeyi verseydin, yine de onların gönüllerini birleştiremezdin.” Çünkü süfli cihette olanlar onların düşmanlıklarını ve rekabetlerini arttırır niteliktedir. Bunun nedeni de hırslarının şiddeti ve süfli cihetteki lezzetler üzerine üşüşmeleridir. “Fakat, Allah onların aralarını bulup kaynaştırdı.” Ruhani muhabbet ve kalbi kaynaşma şeklinde netice veren vahdet nuruyla onları kaynaştırdı. Çünkü sevgi vahdetin, kaynaşma sevginin, adalet de kaynaşmanın

454 • TEFSİRİ KEBİR / TE’VİLÂT

gölgesidir. “ Çünkü “O, mutlak galibdir.” Müminleri bir araya getirip ittifak kurmalarını sağlamak suretiyle kâfirleri sevme ve kahretme gücüne sahiptir. “Hakiymdir.” hikmet sahibidir. Müminler arasına kaynaşma ve sevgi yerleştirmek, kâfirler arasına da ayrılık ve ihtilaf yerleştirmek için bunları hikmete göre yapar. 72-İman edip hicret edenler, Allah yolunda mallarıyla, canlarıyla cihad edenler ve barındırıp yardım edenler var ya, işte onların bir kısmı diğer bir kısmının dostlarıdır. İman edip de hicret etmeyenlere gelince, onlar hicret edinceye kadar size onların dostluğundan bir şey yoktur. Eğer onlar din hususunda sizden yardım isterlerse, sizinle aralarında sözleşme bulunan bir kavim aleyhine olmaksızın yardım etmek üzerinize borçtur. Allah, yapacaklarınızı hakkıyla görmektedir. 73-Kâfir olanlar da birbirlerinin yardımcılarıdır. Eğer siz onu yerine getirmezseniz yeryüzünde bir fitne ve büyük bir fesat olur. 74-İman edip de Allah yolunda hicret ve cihad edenler, barındıran ve yardım edenler var ya, işte gerçek müminler onlardır. Onlar için mağfiret ve bol rızık vardır. 75-Sonradan iman eden ve hicret edip de sizinle beraber cihad edenler de sizdendir. Allah’ın Kitabına göre; yakın akrabalar birbirlerine daha uygundur. Şüphesiz ki Allah her şeyi bilendir. “İman edip de hicret edenler…” ifadesiyle başlayan ayet, mefhum olarak gösteriyor ki, tekkede ve zaviyede ikamet eden fakirin görevi mukim olanlara hizmet etmek değildir. Bilakis, onun görevi yolcu olanlara hizmet etmektir. Çünkü ayette şöyle buyruluyor: “İman edip de hicret etmeyenlere gelince…size onların dostluğundan bir şey yoktur.” Yani, ilmi imanla inananlar, aile, evlat, mal, maddi imkânlar ve nefis vatanı gibi alışkanlıkları azimet kuvvetiyle terk edip hicret edenler, gurbette seyahati tercih edenler, malı geride bırakmak ve Allah rızası için harcamak suretiyle mallarıyla, riyasette yormak, şeytanla muharebe etmek, Allah yolunda yolculuğun zorluklarına katlanmak ve Allah yolunda süluk niyetiyle din uğruna feda etmek suretiyle de canlarıyla yakin ve tevekkül gücüne dayanarak cihad edenler, Menzilde hizmet etmek suretiyle onları “barındıranlar…” ihtiyaç duydukları şeyleri hazırlayıp bağışlamak suretiyle onlara yardım edenler, “işte onların bir kısmı diğer bir kısmının dostlarıdır.” Kaynaşmak ve birbirini sevmek suretiyle dost olmuşlardır. “iman edip de” alıştıkları vatanlarından “hicret etmeyenlere gelince” onlar hicret edinceye kadar sizinle onlar arasında dostluk namına bir şey olmaz.

TEVBE SURESİ • 455

TEVBE SURESİ

1-Allah ve Resulunden kendileriyle antlaşma yapmış olduğunuz müşriklere bir ihtar! “Allah ve Resulunden…bir ihtar!” Bu sırada Hz. Rasul (s.a.v) henüz istikamet makamında kalıcılık kazanmamıştı. Çünkü, halinde çeşitlenme söz konusuydu. Bunun nedeni bazen sıfatlarının zuhuru, bazen de varlık kalıntılarının mevcudiyet göstermesiydi. Nitekim, azarlama ve pekiştirme maksadıyla Kur’an’ın çeşitli yerlerinde buna işaret edilmektedir: “…Yüzünü ekşitti ve geri döndü.” (Abese, 1) “Eğer seni sebatkar kılmasaydık, gerçekten, neredeyse onlara birazcık meyledecektin.” (İsra, 74) “Allah seni affetti…niçin onlara izin verdin?” (Tevbe, 43) “…Hiçbir Nebîyye esirleri bulunması yaraşmaz.” (Enfal, 67) ayetlerinde olduğu gibi. Ayrıca, ashabı müminler de henüz zati vahdet makamına ulaşmamışlardı. Çünkü, bazen fiillerle, bazen de sıfatlarla perdeleniyorlardı. Onlarla müşrikler arasında da münasebet vardı, kan akrabalığı, yakınlık bulunuyordu. Aralarında sıkı bir temas da bulunduğu için bu yakınlığa dayalı olarak onlarla antlaşma yapmışlardı. Sonra Hz. Nebiy ve müminler “ …emrolunduğun gibi dosdoğru ol.” (Hud, 112) emrine uyunca, Hz. Nebiy (s.a.v) makamda yerleşikliğin son haddine ulaşınca, fiil, sıfat ve zat perdeleri ashabından saliklerin önünden kalkıp zati tevhid makamına ulaşınca, ashabı ile müşrikler arasındaki münasebet ortadan kalktı. Aralarında türdeşliğin her türlüsü yok oldu. Onlarla müşrikler arasında zıtlık ve muhalefet gerçekleşti, ayrılık ve düşmanlık ortaya çıktı. Bunun üzerine “Allah ve Resulunden kendileriyle antlaşma yapmış olduğunuz müşriklere bir ihtar!” ayeti nazil oldu. Yani bu hal, aramızdaki eksiksiz, külli ayrılık ve uzaklık hali, bu gerçek teberri, cem itibariyle Allah’tan, tafsil itibariyle de Rasulünden müşriklere yönelik bir ihtardır. Bu ihtar üzerine müminler, iç dünyaları itibariyle müşriklerden uzaklaştıkları gibi zahiren de onlardan uzaklaştılar. Onların ahitlerini, antlaşmalarını hakikâtte bir kenara attıkları gibi şeklen de tutup attılar.

456 • TEFSİRİ KEBİR / TE’VİLÂT

2- (Ey müşrikler!) Yeryüzünde dört ay daha dolaşın. İyi bilin ki siz Allah’ı aciz bırakacak değilsiniz; Allah ise kâfirleri rezil (ve perişan) edecektir. 3-Haccı- ekber (en büyük hac) gününde Allah ve Rasulünden insanlara bir bildiridir: Allah ve Rasulü müşriklerden uzaktır. Eğer tevbe ederseniz, bu sizin için daha hayırlıdır. Ve eğer yüz çevirirseniz bilin ki, siz Allah’ı aciz bırakacak değilsiniz. (Ey Muhammed)! o kâfirlere elem verici bir azabı müjdele! 4-Ancak kendileriyle anlaşma yaptığınız müşriklerden (antlaşma şartlarına uyan) hiçbir şeyi size eksik bırakmayan ve sizin aleyhinize herhangi bir kimseye arka çıkmayanlar (bu hükmün) dışındadır. Oların antlaşmalarını, süreleri bitinceye kadar tamamlayınız. Allah (haksızlıktan) sakınanları sever. 5-Haram aylar çıkınca müşrikleri bulduğunuz yerde öldürün; onları yakalayın, onları hapsedin ve onları her gözetleme yerinde oturup bekleyin. Eğer tevbe eder, salâtı ikame eder (namazı dosdoğru kılar), zekâtı da verirlerse artık yollarını serbest bırakın. Allah yarlıgayan, esirgeyendir. 6-Ve eğer müşriklerden biri senden aman dilerse, Allah’ın kelamını işitip dinleyinceye kadar ona aman ver, sonra onu güven içinde bulunacağı bir yere ulaştır. İşte bu (müsamaha), onların, bilmeyen bir kavim olmalarından dolayıdır. 7-Mescid-i Haram’ın yanında kendileriyle antlaşma yaptıklarınızın dışında müşriklerin Allah ve Rasulü yanında nasıl (muteber) bir ahdi olabilir? Onlar size karşı dürüst davrandıkları müddetçe siz de onlara dürüst davranın. Çünkü Allah (ahdi bozmaktan) sakınanları sever. 8-Nasıl olabilir ki! Onlar size galip gelselerdi, sizin hakkınızda ne ahit, ne de antlaşma gözetirlerdi. Onlar ağızlarıyla sizi razı ediyorlar, halbuki kalpleri (buna) karşı çıkıyor. Çünkü onların çoğu yoldan çıkmışlardır. 9-Allah’ın ayetlerine karşılık, az bir değeri (dünya malını ve nefsani istekleri) satın aldılar da (insanları) O’nun yolundan alıkoydular. Gerçekten onların yapmakta oldukları şeyler ne kötüdür! 10-Bir mümin hakkında ne ahit tanırlar ne de antlaşma. Çünkü onlar saldırganların kendileridir.

TEVBE SURESİ • 457

11-Fakat tevbe eder, salâtı ikame eder (namazı dosdoğru kılar) ve zekât verirlerse, artık onlar dinde kardeşlerinizdir. Biz, bilen bir kavme ayetlerimizi böyle açıklıyoruz. 12-Eğer antlaşmalarından sonra yeminlerini bozarlar ve dininize saldırırlarsa küfrün önderlerine karşı savaşın. Çünkü onlar yeminleri olmayan adamlardır. (Onlara karşı savaşırsanız) umulur ki küfre son verirler. 13- (Ey müminler!) verdikleri sözü bozan, Rasulü (yurdundan) çıkarmaya kalkışan ve ilk önce size karşı savaşa başlamış olan bir kavme karşı savaşmayacak mısınız; yoksa onlardan korkuyor musunuz? Eğer (gerçek) müminler iseniz, bilin ki, Allah, kendisinden korkmanıza daha layıktır. 14-Onlarla savaşın ki, Allah sizin ellerinizle onları cezalandırsın; onları rezil etsin; sizi onlara galip kılsın ve mümin toplumun kalplerini ferahlatsın. 15-Ve onların (müminlerin) kalplerinden kini gidersin. Allah dilediğinin tevbesini kabul eder. Allah Alim’dir (bilendir), Hakim’dir (hikmet sahibidir). 16-Yoksa, Allah, sizden, cihad edip Allah ve O’nun Resulünü ve müminlerden başkasını kendilerine sırdaş edinmeyenleri ortaya çıkarmadan bırakılacağınızı mı sandınız? Allah yaptıklarınızdan haberdardır. 17-Allah’a ortak koşanlar, kendi kâfirliklerine bizzat kendileri şahitlik ederken, Allah’ın mescitlerini imar etmeye layık değildirler. Onların bütün işleri boşa gitmiştir. Ve onlar ateşte ebedi kalacaklardır. 18-Allah’ın mescitlerini ancak Allah’a ve ahiret gününe iman eden, salâtı ikame eden (namazı dosdoğru kılan), zekâtı veren ve Allah’tan başkasından korkmayan kimseler imar eder. İşte hidayete ermişlerden olmaları umulanlar bunlardır. 19 (Ey müşrikler!) Siz hacılara su vermeyi ve Mescidi Haram’ı onarmayı, Allah’a ve ahiret gününe iman edip de Allah yolunda cihad edenlerin imanı ile bir mi tutuyorsunuz? Halbuki onlar Allah katında eşit değillerdir. Allah zalimler topluluğunu hidayete erdirmez.

458 • TEFSİRİ KEBİR / TE’VİLÂT

“Yeryüzünde dört ay daha dolaşın.” Onlara yönelik bir uyarı olarak, dünya ve ahiretteki duruş yerleri adedince kendilerine mühlet veriliyor. Onlar dünyada şirk işlemek suretiyle Allah’tan başkasının yanında durdukları için Nasut berzahında dinden, fiillerden, sıfatlardan ve zattan perdelendiler. Bu da ahirette Allah’ın karşısında, sonra ceberutta, sonra melekutta, sonra Enam suresinde işaret edildiği gibi eserler cehenneminde ateşte durdurulmalarını gerektirmektedir. Böylece türlü azaplarla cezalandırılacaklardır. “İyi bilin ki siz Allah’ı aciz bırakacak değilsiniz.” Şirk işlemek suretiyle Allah’tan başkasının yanında durmanız sebebiyle bu duruş yerlerinde mahpus olmanız bir zorunluluktur. Nasıl O’ndan kaçabileceksiniz? “Allah kâfirleri rezil edecektir.” Hak’tan perdelenmiş olanları, Allah’tan başka taptıkları düzmece tanrıların düzeyleri ortaya çıktığı ve onlarla birlikte ateşin karşısında durdukları sırada rezil olacakları şekilde alçaltacaktır. “…Bir bildiridir.” Bir duyurudur “ Hacc-ı Ekber günü Allah ve Resulünden” yani, daha önce işaret ettiğimiz gibi, zati cemin tafsil suretinde zuhur ettiği vakitte Allah ve Resulünün bir duyurusudur bu. “Allah ve Resulü müşriklerden uzaktır.” Hakikâtte Allah ve Resulü müşriklerden beridir. Böylece zahir ile batın arasında tam bir uyum vardır. “Ancak kendileriyle antlaşma yaptığınız müşriklerden hiçbir şeyi size eksik bırakmayanlar…bu hükmün dışındadır.” Bu, onlara yöneltilmiş bir uyarıdır. Ancak içlerinde hâlâ istidat kokusu, fıtratın selametine dair bir belirti bulunup da içlerinde erdem kaldığı için antlaşmayı çiğnemeye kalkmayanlar müstesnadır. Çünkü bu tavır, fıtratın selametine, Allah’ın ezeli ahdine bağlı kaldıklarına, istidadın varlığına ve vahdete dönmelerinin mümkün olduğuna delalet eder. “…Sizin aleyhinize herhangi bir kimseye arka çıkmayanlar bu hükmün dışındadır.” Çünkü sizinle onlar arasındaki asli bağ ve fıtri sevgi devam etmektedir, onların içinde size karşı, sonradan edinilmiş düşmanlık duygusu yoktur. “Onların antlaşmalarını, süreleri bitinceye kadar tamamlayınız.” Yani, dönmemeleri ve tevbe etmemeleri halinde, pasın katmerleşmesi ve perdenin gerçekleşmesi süresinin sonuna kadar bekleyiniz. “Allah sakınanları sever.” Rezilliklerden, özellikle zahiri ve Batıni rezilliklerin en önemlisi olan antlaşmayı bozma alçaklığından sakınanları sever.

TEVBE SURESİ • 459

20-İman edip de hicret edenler ve Allah yolunda mallarıyla, canlarıyla cihad edenler, rütbe bakımından Allah katında daha üstündürler. Kurtuluşa erenler de işte onlardır. 21-Rableri onlara, tarafından bir rahmet ve hoşnutluk ile, kendileri için, içinde tükenmez nimetler bulunan cennetler müjdeler. 22-Onlar orada ebedi kalacaklardır. Şüphesiz ki Allah katında büyük mükâfat vardır. 23-Ey iman edenler! Eğer küfrü imana tercih ediyorlarsa, babalarınızı ve kardeşlerinizi (bile) veli edinmeyin. Sizden kim onları dost edinirse, işte onlar zalimlerin kendileridir. 24-De ki: Eğer babalarınız, oğullarınız, kardeşleriniz, eşleriniz, hısım akrabanız kazandığınız mallar, kesada uğramasından korktuğunuz ticaret, hoşlandığınız meskenler size Allah’dan, Resulünden ve Allah yolunda cihad etmekten daha sevgili ise, artık Allah emrini getirinceye kadar bekleyin. Allah fasıklar topluluğunu hidayete erdirmez. 25-And olsun ki Allah, birçok yerde (savaş alanlarında) ve Huneyn savaşında size yardım etmişti. Hani çokluğunuz size kendinizi beğendirmiş, fakat sizi hezimete uğramaktan kurtaramamıştı. Yeryüzü bütün genişliğine rağmen size dar gelmişti, sonunda (bozularak) gerisin geri dönmüştünüz. 26-Sonra Allah, Resul’ü ile müminler üzerine sekinetini (sükunet ve huzur duygusu) indirdi, sizin görmediğiniz ordular (melekler) indirdi de kâfirlere azap etti. İşte bu, o kâfirlerin cezasıdır. 27-Sonra Allah, bunun ardından yine dilediğinin tevbesini kabul eder. Zira Allah bağışlayan, esirgeyendir. 28-Ey iman edenler! Müşrikler ancak bir pisliktir. Onun için bu yıllarından sonra Mescidi Haram’a yaklaşmasınlar. Eğer yoksulluktan korkarsanız, (biliniz ki) Allah dilerse sizi kendi lûtfundan zengin edecektir. Şüphesiz, Allah iyi bilendir, hikmet sahibidir. 29-Kendilerine Kitab verilenlerden Allah’a ve ahiret gününe inanmayan, Allah ve Resulünün haram kıldığını haram saymayan ve Hak dini kendine din edinmeyen kimselerle, küçülerek elleriyle cizye verinceye kadar savaşın.

460 • TEFSİRİ KEBİR / TE’VİLÂT

30-Yahudiler, Üzeyir Allah’ın oğludur, dediler. Hıristiyanlar da, Mesih (İsa) Allah’ın oğludur, dediler. Bu onların ağızlarıyla geveledikleri sözleridir. (Sözlerini) daha önce kâfir olmuş kimselerin sözlerine benzetiyorlar. Allah onları kahretsin! Nasıl da (Hak’tan batıla) döndürülüyorlar! 31- (Yahudiler) Allah’ı bırakıp bilginlerini (hahamlarını); (Hıristiyanlar) da rahiplerini ve Meryem oğlu Mesih’i (İsa’yı) rabler edindiler. Halbuki onlara ancak tek ilaha kulluk etmeleri emrolundu. O’ndan başka ilâh yoktur. O, bunların ortak koştukları şeylerden uzaktır. 32-Allah’ın nurunu ağızlarıyla söndürmek istiyorlar. Halbuki, kâfirler hoşlanmasalar da O, nurunu tamamlamaktan asla vazgeçmez. 33-O, müşrikler hoşlanmasalar da Dinini bütün dinlere üstün kılmak için Rasulünü hidayet ve Hak Din ile gönderendir. “İman edenler…” ilmi imanla inananlar “…hicret edenler…” Allah yolunda süluk etmek suretiyle maddi arzulardan ve nefsani konumlardan hicret edenler, sıfatlarını Allah’ın sıfatlarıyla silmek suretiyle “mallarıyla…” bilgi mallarıyla, arzularıyla ve güçleriyle “canlarıyla…” canlarını Allah’ın zatında yok etmek suretiyle “cihad edenler…” işte onlar “rütbe bakımından daha üstündürler.” Tevhiddeki dereceleri “Allah katında” daha yücedir. “Rableri onlara, bir rahmet…müjdeler.” Amellerin sevaplarını “hoşnutluk…” sıfat hoşnutluğu ve “…cennetler…” üç cenneti müjdeler. “Kendileri için… nimetler vardır.” Zat müşahedesi vardır. Bu nimetler “tükenmez…” kalıcı ve devamlıdır. “Ey iman edenler! Babalarınızı…veli edinmeyin.” Yani, sizde şekli akrabalık ve tabii bağlar manevi akrabalığa ve hakiki bağlara ağır basmasın. Bu takdirde sizinle hakikâti keşfetmeye karşı perdelenmeyi tercih eden akrabalarınız arasında dostluk oluşur ki, bu, şekli bağlılığın bir sonucudur ve manevi bağlılığın ortadan kalkmasını gerektirir. Yine bunun neticesinde yöneliş farklılığı da ortaya çıkar ki bu manevi kopukluğu ve hakiki düşmanlığı kaçınılmaz kılar. Kuşkusuz, bu tavrınız iman zayıflığının, azimet gevşekliğinin bir göstergesidir. Oysa iman davası bunun tam tersini gerektirmektedir. Nitekim, yüce Allah şöyle buyurmuştur: “İman edenlerin Allah’a olan sevgileri ise çok daha fazladır.” (Bakara, 165) Hukemadan biri şöyle demiştir: “Hak sevgilimizdir, halk da sevgilimizdir, ancak Hak ile halk ihtilaf ettiklerinde Hakk’ı daha çok severiz.”

TEVBE SURESİ • 461

“De ki: Eğer…” bu şekli akrabalık ve maddi alışkanlık “size Allah’dan, Rasulünden…daha sevgili ise” imanınız zayıflamış demektir, imanın etkileri nefislerinize yansımamıştır, organlarınıza sirayet etmemiştir, bu yüzden imanın hükmüne boyun eğemiyorsunuz. Çünkü, siz nasuti eserler yanında duruyorsunuz. Bu da azabı ve perdelenmeyi gerektirir. “Artık Allah…getirinceye kadar bekleyin.” Azabını getirinceye kadar bekleyin. Nasıl azabını getirmesin ki, siz tabiat yolunu izliyorsunuz, onun hükmüne boyun eğiyorsunuz; Hakk’ın yolunu izleyeceğiniz, O’nun emrine boyun eğeceğiniz yerde! Sizin bu tavrınız fısktır, yoldan çıkmaktır. Fasık, Allah’a karşı perdelenmiştir, O’na ulaşamaz. Çünkü O’na yöneliş arzusuna ve iradesine sahip değildir. Tam tersine, Allah’tan yüz çevirir, arkasını dönüp gider. Bu yüzden azabı, yüzüstü bırakılmayı, perdelenmeyi ve mahrumiyeti hakkeder. 34-Ey iman edenler! (biliniz ki), hahamlardan ve rahiplerden birçoğu insanların mallarını haksız yollardan yerler ve (insanları) Allah yolundan engellerler. Altın ve gümüşü yığıp da onları Allah yolunda harcamayanlar yok mu, işte onlara elem verici bir azabı müjdele! 35- (Bu biriktirdikleri) cehennem ateşinde kızdırılıp bunlarla onların alınları, yanları ve sırtları dağlanacağı o gün (onlara denilir ki): “İşte bu kendiniz için biriktirdiğiniz servettir. Artık yığmakta olduğunuz şeylerin (azabını) tadın!” 36-Gökleri ve yeri yarattığı günde Allah’ın indinde Kitabında ayların sayısı on iki aydır, bunlardan dördü haram aylarıdır. İşte en doğru din (sistem) budur. Bilhassa o aylar içinde (Allah’ın koyduğu yasağı çiğneyerek) nefsinize zulmetmeyin ve müşrikler nasıl sizinle topyekün savaşıyorlarsa siz de onlara karşı topyekün savaşın ve bilin ki şüphesiz Allah kötülükten sakınan muttakiylerle beraberdir. 37- (Haram ayları) ertelemek, sadece kâfirlikte ileri gitmektir. Çünkü onunla, kâfir olanlar saptırılır. Allah’ın haram kıldığının sayısını bozmak ve O’nun haram kıldığını helal kılmak için (haram ayını) bir yıl helal sayarlar, bir yıl da haram sayarlar. (Böylece) onların kötü işleri kendilerine güzel gösterilmiştir. Allah kâfirler topluluğunu hidayete erdirmez.

462 • TEFSİRİ KEBİR / TE’VİLÂT

38-Ey iman edenler! Size ne oldu ki, “Allah yolunda savaşa çıkın!” denildiği zaman yere çakılıp kalıyorsunuz? Dünya hayatını ahirete tercih mi ediyorsunuz? Fakat dünya hayatının faydası ahiretin yanında pek azdır. 39-Eğer (gerektiğinde savaşa) çıkmazsanız, sizi pek elem verici bir azap ile cezalandırır ve yerinize başka bir kavim getirir; siz (savaşa çıkmamakla) O’na hiçbir zarar veremezsiniz. Allah her şeye kadirdir. 40-Eğer siz Ona (Resulullah’a) yardım etmezseniz (bu önemli değil); Ona Allah yardım etmiştir: Hani, kâfirler onu, iki kişiden biri olarak (Ebu Bekir ile birlikte Mekke’den) çıkarmışlardı; hani onlar mağaradaydı; O, arkadaşına; üzülme, çünkü Allah bizimle beraberdir, diyordu. Bunun üzerine Allah Ona (sükunet sağlayan) emniyetini indirdi, Onu sizin görmediğiniz bir ordu ile destekledi ve kâfir olanların sözünü alçalttı. Allah’ın sözü ise zaten yücedir. Çünkü Allah üstündür, hikmet sahibidir. 41- (Ey müminler!) Gerek hafif, gerek ağır olarak savaşa çıkın, mallarınızla ve canlarınızla Allah yolunda cihad edin. Eğer bilirseniz, bu sizin için daha hayırlıdır. 42-Eğer yakın bir dünya malı ve kolay bir yolculuk olsaydı (o münafıklar) mutlaka sana uyup peşinden gelirlerdi. Fakat meşakkâtli yol onlara uzak geldi. Gerçi onlar, “Gücümüz yetseydi mutlaka sizinle beraber çıkardık” diye kendilerini helak edercesine Allah’a yemin edecekler. Halbuki, Allah onların mutlaka yalancı olduklarını biliyor. 43-Allah seni affetti. Fakat doğru söyleyenler sana iyice belli olup sen yalancıları bilinceye kadar onlara niçin izin verdin? 44-Allah’a ve ahiret gününe iman edenler, mallarıyla canlarıyla savaşmaktan (geri kalmak için) senden izin istemezler. Allah, takva sahiberini pek iyi bilir. 45-Ancak, Allah’a ve ahiret gününe inanmayan, kalpleri şüpheye düşüp kuşkuları içinde bocalayanlar senden izin isterler. 46-Eğer onlar (savaşa) çıkmak isteselerdi elbette bunun için bir hazırlık yaparlardı. Fakat, Allah onların davranışlarını çirkin gördü ve onları geri koydu; onlara “Oturanlarla (kadın ve çocuklarla) beraber oturun!” denildi.

TEVBE SURESİ • 463

47-Eğer içinizde (onlar da savaşa) çıksalardı, size bozgunculuktan başka bir katkıları olmazdı ve mutlaka fitne çıkarmak isteyerek aranızda koşarlardı. İçinizde, onlara iyice kulak verecekler de vardır. Allah zalimleri gayet iyi bilir. 48-And olsun onlar önceden de fitne çıkarmak istemişler ve sana nice işler çevirmişlerdi. Nihayet, Hak geldi ve onlar istemedikleri halde Allah’ın emri yerini buldu. 49-Onlardan öylesi de var ki: “Bana izin ver, beni fitneye düşürme” der. Bilesiniz ki onlar zaten fitneye düşmüşlerdir. Cehennem, kâfirleri mutlaka kuşatacaktır. 50-Eğer sana bir iyilik erişirse, bu onları üzer. Ve eğer başına bir musibet gelirse, “İyi ki biz daha önce tedbirimizi almışız” derler ve böbürlenerek dönüp giderler. 51-De ki: Allah’ın bizim için yazdığından başkası bize asla erişmez. O bizim Mevlamızdır. Onun için, müminler yalnız Allah’a dayanıp güvensinler. 52-De ki: Siz bizim için ancak iki iyilikten birini beklemektesiniz. Biz de, Allah’ın, ya kendi katından veya bizim elimizle size bir azap vermesini bekliyoruz. Haydi bekleyin; şüphesiz biz de sizinle beraber beklemekteyiz. 53-De ki: İster gönüllü verin ister gönülsüz, sizden (sadaka) asla kabul olunmayacaktır. Çünkü siz yoldan çıkan bir topluluk oldunuz. 54-Onların harcamalarının kabul edilmesini engelleyen, onların Allah ve Resulünü inkâr etmeleri, namaza ancak üşenerek gelmeleri ve istemeyerek harcamalarından başka bir şey değildir. 55- (Ey Muhammed!) Onların malları ve çocukları seni imrendirmesin, çünkü Allah bunlarla, ancak dünya hayatında onların azaplarını çoğaltmayı ve onların kâfir olarak canlarının çıkmasını istiyor. 56- (O münafıklar) mutlaka sizden olduklarına dair Allah’a yemin ederler. Halbuki onlar sizden değillerdir, fakat onlar (kılıçlarınızdan) korkan bir toplumdur. 57-Eğer sığınacak bir yer yahut (barınabilecek) mağaralar veya (sokulabilecek) bir delik bulsalardı, koşarak o tarafa yönelip giderlerdi.





464 • TEFSİRİ KEBİR / TE’VİLÂT

58-Onlardan sadakaların (taksimi) hususunda seni ayıplayanlar da vardır. Sadakalardan onlara da (bir pay) verilirse razı olurlar, şayet onlara sadakalardan verilmezse hemen kızarlar. 59-Eğer onlar Allah ve Rasulünün kendilerine verdiğine razı olup, “Allah bize yeter, yakında bize Allah da lûtfundan verecek, Rasulü de. Biz yalnız Allah’a rağbet edenleriz” deselerdi (daha iyi olurdu). 60-Sadakalar (zekâtlar) Allah’tan bir farz olarak ancak, yoksullara, düşkünlere memurlara, gönülleri (İslam’a) ısındırılacak olanlara, (hürriyetlerini satın almaya çalışan) kölelere, borçlulara, Allah yolunda olana, yolda kalana mahsustur. Allah pek iyi bilendir, hikmet sahibidir. “…Altın ve gümüşü yığanlar…” infak etmeksizin mal toplayıp yığmak, ancak cimrilik ve mal sevgisi gibi alçak huyları pekiştirme amacına yönelik olabilir. Her rezillik, ahirette kişinin dağlandığı bir azap olduğu gibi, dünyada da rüsva olmasına sebep olur. Bu rezilliğin kökleşmesinin ve pekişmesinin ana maddesi biriktirilen bu mal olduğu için, kişi, tabiat cehenneminin ateşinde ve heva çukurunda bununla yakılır, bununla dağlanır. Ayette özellikle bu organların zikredilmesinin sebebi, cimrilik karakterinin merkezinin nefis olmasıdır. Nefis de bu cihetlerden kalbi istila eder, yukarı cihetten değil. Çünkü yukarı/ulvi cihet, ruhun kalbi istila ettiği taraftır, hakikâtlerin ve nurların geçiş yeridir. Aynı şekilde, aşağı cihetlerden de olmaz. Çünkü burası da cismani tabiat tarafıdır. Tabiat buradan sirayet etme imkânını bulamaz. Dolayısıyla, geride ayette zikredilen cihetler kalıyor. Kişi bu dört cihetten eza görür, azap çeker. Nitekim, dünyada da bu cihetlerden azap çektiğini, rezil olduğunu görürsünüz. Dünyada azap çekmesi ya açıkça alçaklığıyla yüz yüze gelmesi ve utanç içinde kalması ya yanında fısıldaşma şeklinde anlatılması yahut arkasında gıybet edilmesi şeklinde olur. “…Allah onların davranışlarını çirkin gördü ve onları geri koydu.” Onlar bedbahttılar; istidatlarında Allah’ın kendilerinden isteyeceği bir hayır kalmamıştı. Bu yüzden onların davranışlarını çirkin gördü. Diğer bir ifadeyle onlar, daha önce birkaç kere zikredilen geri çevrilmiş bedbahtlardan ikinci grubu oluşturmaktaydılar.

TEVBE SURESİ • 465

61- (Yine o münafıklardan: ) O (Nebiy, her söyleneni dinleyen) bir kulaktır, diyerek Nebiyi incitenler de vardır. De ki: O, sizin için bir hayır kulağıdır. Çünkü O Allah’a inanır, müminlere güvenir ve o, sizden iman edenler için de bir rahmettir. Allah’ın Resulüne eziyet edenler için mutlaka elem verici bir azap vardır. 62-Rızanızı almak için size (gelip) Allah’a ant içerler. Eğer mümin iseler Allah ve Resulünü razı etmeleri daha doğrudur. 63- (Hâlâ) bilmediler mi ki, kim Allah ve Resulüne karşı koyarsa elbette onun için, içinde ebedi kalacağı cehennem ateşi vardır. İşte bu büyük rüsvaylıktır. 64-Münafıklar, kalplerinde olanı kendilerine haber verecek bir surenin müminlere indirilmesinden çekinirler. De ki: Siz alay edin! Allah o çekindiğiniz şeyi ortaya çıkaracaktır. 65-Eğer onlara, (niçin alay ettiklerini) sorarsan, elbette, biz sadece lafa dalmış şakalaşıyorduk, derler. De ki: Allah ile, O’nun ayetleriyle ve O’nun Resulü ile mi alay ediyordunuz? 66-Özür dilemeyin; çünkü siz iman ettikten sonra tekrar kâfir oldunuz. Sizden (tevbe eden) bir grubu bağışlasak bile, bir gruba da suçlu olduklarından dolayı azap edeceğiz. 67-Münafık erkekler ve münafık kadınlar (sizden değil), birbirlerindendir. Onlar kötülüğü emreder, iyilikten alıkor ve cimrilik ederler. Onlar Allah’ı unuttular. Allah da onları unuttu! Çünkü münafıklar fasıkların kendileridir. 68-Allah erkek münafıklara da kadın münafıklara da kâfirlere de içinde ebedi kalacakları cehennem ateşini vaat etti. O, onlara yeter. Allah onlara lanet etmiştir! Onlar için devamlı bir azap vardır. 69- (Ey münafıklar! Siz de) sizden öncekiler gibi (yaptınız). Onlar sizden kuvvetçe daha üstün, mal ve evlatça daha çok idiler. Onlar (dünya malından) paylarına düşenlerden faydalandılar. İşte sizden öncekiler nasıl paylarına düşenden faydalandıysalar, siz de payınıza düşenden faydalandınız ve (batıla) dalanlar gibi siz de daldınız. İşte onların amelleri dünyada da ahirette de boşa gitmiştir. Ve onlar ziyana uğrayanların kendileridir.

466 • TEFSİRİ KEBİR / TE’VİLÂT

70-Onlara kendilerinden evvelkilerin, Nuh, Ad ve Semud kavimlerinin, İbrahim kavminin, Meyden halkının ve altüst olan şehirlerin haberi ulaşmadı mı? Resulleri onlara apaçık mucizeler getirmişti. Demek ki, Allah onlara zulmedecek değildi, fakat onlar kendi kendilerine zulmetmekte idiler. 71-Mümin erkeklerle mümin kadınlar da birbirlerinin velileridir. Onlar iyiliği emreder, kötülükten alıkorlar, namazı dosdoğru kılarlar, zekâtı verirler, Allah ve Resulüne itaat ederler. İşte onlara Allah rahmet edecektir. Şüphesiz, Allah Azizdir, Hakim’dir (hikmet sahibidir). “O bir kulaktır, diyorlar.” Münafıklar Rasulullah’a eziyet ediyor, kalbinin sağlam, çabucak kavrayan ve duyduğunu tasdik eden biri olduğunu söyleyerek gıybetini yapıyorlardı. Kur’an bu hususta onları tasdik ediyor, gerçeği söylediklerini teslim ediyor ve “o, söylediğiniz gibidir” diyor. Ama hayır açısından böyledir. Çünkü hakikâtten yüz çeviren, kaba, kuru, katı ve olaylar karşısında sertleşen, etkilenmeyen nefis kemale erme istidadına sahip değildir. Çünkü insani kemal ancak kabul edebilirlikle, etkilenmekle, tepki vermekle mümkündür. Dolayısıyla nefis yumuşak, uysal, kalbi sağlam ve kolay kabul eder olduğu oranda kemale erişmeye daha yatkın, olgunluğa daha hazır olur. Bu yumuşaklığın, imkânsız bile olsa duyulan her şeyden etkilenmeyi, yalan, kötülük ve sapıklık dahi olsa kendisine anlatılan her şeyden müteessir olmayı gerektiren zayıflık ve ahmaklıkla bir ilgisi yoktur. Bilakis, bunun adı letafet, kendisine uyan hayır ve doğruluğu çabucak kavrama becerisidir. Bu yüzden “De ki: O… bir hayır kulağıdır.” buyrulmuştur. Çünkü istidadın berraklığı ve nefsin latifliği kendisine uyan hayırları kabul edip algılamayı gerektirir, kendisiyle çelişen kötülükleri değil. Çünkü iyi bir istidat, kötülüğü kabul etmediği gibi, ondan etkilenmez, kötülüğe göre şekillenmez; çünkü aralarında çelişki vardır ve birbirlerinden uzaktırlar. “Sizin için…” Yani, sizin yararınıza, içinde sizin iyiliğinize olan unsurları barındıran şeyleri duyar, başkasını değil. “Çünkü O, Allah’a iman eder (inanır).” Bu ifade, Resulullahın yumuşaklığının ve hayır kabiliyetine sahip oluşunun açıklaması mahiyetindedir. Çünkü iman, ancak kalbin sağlıklı, nefsin latif ve yumuşaklığı ile gerçekleşebilir. “Müminlere güvenir…” Onların hayır nitelikli sözlerini tasdik eder, hayırlarla ilgili sözlerine kulak verir ve kabul

TEVBE SURESİ • 467

eder. “Ve o, sizden iman edenler için de bir rahmettir.” Onlara şefkât gösterir, son derece nazik davranır. Böylece, tezkiye ve eğitim yoluyla onları azaptan kurtarır. İyilik ederek, akrabalık bağlarını gözeterek, hilm, şefkât, iyiliği emretme gibi ahlak ilkelerini öğretmek ve bu hususta kendisine uymalarını sağlamak, iki cihandaki hayatlarının düzenli olmasını mümkün kılan şeri yasalar koymak, söz ve fiilleriyle onları çeşitli iyiliklere teşvik etmek suretiyle dünya ve ahiret hayatlarını ıslah eder. 72-Allah, mümin erkeklere ve mümin kadınlara, içinde ebedi kalmak üzere altından ırmaklar akan cennetler ve Adn cennetlerinde güzel meskenler vaat etti. Allah’ın rızası ise hepsinden büyüktür. İşte büyük kurtuluş da budur. 73-Ey Nebiy! Kâfirlere ve münafıklara karşı cihad et, onlara karşı sert davran. Onların varacakları yer cehennemdir. O ne kötü bir varış yeridir! 74- (Ey Muhammed! O sözleri) söylemediklerine dair Allah’a yemin ediyorlar. Halbuki o küfür sözünü elbette söylediler ve müslüman olduktan sonra kâfir oldular. Başaramadıkları bir şeye (Resule suikast yapmaya) de yeltendiler. Ve sırf Allah ve Resulü kendi lütuflarından onları zenginleştirdiği için öç almaya kalkıştılar. Eğer tevbe ederlerse onlar için daha hayırlı olur. Yüz çevirirlerse Allah onları dünyada da , ahirette de elem verici bir azaba çarptıracaktır. Yeryüzünde onların ne dostu ne de yardımcısı vardır. 75-Onlardan kimi de, Eğer Allah lütuf ve kereminden bize verirse, mutlaka sadaka vereceğiz ve elbette biz Salihlerden olacağız! diye Allah’a ant içti. 76-Fakat Allah lûtfundan onlara (zenginlik) verince, onda cimrilik edip (Allah’ın emrinden) yüz çevirerek sözlerinden döndüler. 77-Nihayet, Allah’a verdikleri sözden döndüklerinden ve yalan söylediklerinden dolayı Allah, kendisiyle karşılaşacakları güne kadar onların kalbine nifak (iki yüzlülük) soktu. 78- (Münafıklar), Allah’ın, onların sırrını da fısıltılarını da bildiğini ve gaybları (gizli şeyleri) çok iyi bilen olduğunu hâlâ anlamadılar mı?

468 • TEFSİRİ KEBİR / TE’VİLÂT

79-Sadakalar hususunda, müminlerden gönüllü verenleri ve güçlerinin yettiğinden başkasını bulamayanları çekiştirip onlarla alay edenler var ya, Allah işte onları maskaraya çevirmiştir. Ve onlar için elem verici azap vardır. 80- (Ey Muhammed!) Onlar için ister af dile, ister dileme; onlar için yetmiş kez af dilesen de Allah onları asla affetmeyecek. Bu, onların Allah ve Resulünü inkâr etmelerinden ötürüdür. Allah fasıklar topluluğunu hidayete erdirmez. 81-Allah’ın Resulüne muhalefet etmek için geri kalanlar (sefere çıkmayıp) oturmaları ile sevindiler; mallarıyla, canlarıyla Allah yolunda cihad etmeyi çirkin gördüler; “bu sıcakta bu sefere çıkmayın” dediler. De ki: “Cehennem ateşi daha sıcaktır!” Keşke anlasalardı! 82-Artık kazanmakta olduklarının cezası olarak az gülsünler, çok ağlasınlar! 83-Eğer Allah seni onlardan bir grubun yanına döndürür de (Tebük seferinden Medine’ye döner de başka bir savaşa seninle beraber) çıkmak için izin isterlerse, de ki: Benimle beraber asla çıkmayacaksınız ve düşmana karşı benimle beraber asla savaşmayacaksınız! Çünkü siz birinci defa (Tebük seferinde) yerinizde kalmaya razı oldunuz. Şimdi de geri kalanlarla beraber oturun! 84-Onlardan ölmüş olan hiçbirisinin ölüsünün üzerine ebedi olarak namaz kılma ve onun kabri başında da durma! Şüphesiz onlar, Allah ve Resulünü inkâr ettiler ve fasık olarak öldüler. 85-Onların malları ve çocukları seni imrendirmesin. Çünkü Allah, bunlarla ancak dünyada onların azaplarını çoğaltmayı ve onların kâfir olarak canlarının güçlükle çıkmasını istiyor. 86- “Allah’a (iman edin!) inanın, Resulü ile beraber cihad edin” diye bir sure indirildiği zaman, onlardan servet sahibi olanlar, senden izin istediler ve: Bizi bırak (evlerinde) oturanlarla beraber olalım, dediler. 87-Geride kalan kadınlarla beraber olmaya razı oldular, onların kalplerine mühür vuruldu. Bu yüzden onlar anlamazlar.

TEVBE SURESİ • 469

88-Fakat Resul ve onunla beraber inananlar, mallarıyla, canlarıyla cihad ettiler. İşte bütün hayırlar onlarındır ve onlar kurtuluşa erenlerin kendileridir. 89-Allah, onlara içinde ebedi kalacakları ve zemininden ırmaklar akan cennetler hazırlamıştır. İşte büyük kazanç budur. 90-Bedevilerden, (mazeretleri olduğunu) iddia edenler, kendilerine izin verilsin diye geldiler. Allah ve Resulüne yalan söyleyenler de oturup kaldılar. Onlardan kâfir olanlara elem verici bir azap erişecektir. 91-Allah ve Resulü için (insanlara) öğüt verdikleri takdirde, zayıflara, hastalara ve (savaşta) harcayacak bir şey bulamayanlara günah yoktur. Zira iyilik edenlerin aleyhine bir yol (sorumluluk) yoktur. Allah çok bağışlayan ve çok esirgeyendir. 92-Kendilerine binek sağlaman için sana geldiklerinde: Sizi bindirecek bir binek bulamıyorum, deyince, harcayacak bir şey bulamadıklarından üzüntüden gözleri yaş dökerek dönen kimselere de (sorumluluk yoktur). 93-Sorumluluk ancak, zengin oldukları halde senden izin isteyenleredir. Çünkü onlar geri kalan kadınlarla beraber olmaya razı oldular. Allah da onların kalplerini mühürledi, artık onlar (neyin doğru olduğunu) bilmezler. 94- (Seferden) onlara döndüğünüz zaman size özür beyan edecekler. De ki: (Boşuna) özür dilemeyin! Size asla inanmayız; çünkü Allah, haberlerinizi bize bildirmiştir. (Bundan sonraki) amelinizi Allah da görecektir, Resulü de. Sonra görüleni ve görülmeyeni bilene döndürüleceksiniz de yapmakta olduklarınızı size haber verecektir. 95-Onların yanına döndüğünüzü zaman size, kendilerinden (onları cezalandırmaktan) vazgeçmeniz için Allah adına ant içecekler. Artık onlardan yüz çevirin. Çünkü onlar murdardır. Kazanmakta olduklarına karşılık ceza olarak varacakları yer cehennemdir. 96-Onlardan razı olasınız diye size yemin edeceklerdir. Fakat siz onlardan razı olsanız bile Allah fasıklar topluluğundan asla razı olmaz. 97-Bedeviler, kâfirlik ve münafıklık bakımından hem daha beter, hem de Allah’ın Resulüne indirdiği kanunları tanımamaya daha yatkındır. Allah çok iyi bilendir, hikmet sahibidir.

470 • TEFSİRİ KEBİR / TE’VİLÂT

98-Bedevilerden öylesi vardır ki (Allah yolunda) harcayacağını angarya sayar ve sizin başınıza belalar gelmesini bekler. (Bekledikleri) o kötü bela kendi başlarına gelmiştir. Allah pek iyi işiten, çok iyi bilendir. 99-Bedevilerden öylesi de vardır ki, Allah’a ve ahiret gününe inanır, (hayır için) harcayacağını Allah katında yakınlığa ve Resulün dualarını almaya vesile edinir. Bilesiniz ki o (harcadıkları mal, Allah katında) onlar için bir yakınlıktır. Allah onları rahmetine (cennetine) koyacaktır. Şüphesiz, Allah bağışlayan, esirgeyendir. “Allah, mümin erkeklere ve mümin kadınlara…altından ırmaklar akan cennetler…vaat etti.” Bunlar nefis cennetleridir. “…güzel meskenler…” fiil cennetlerinde tevekkül erbabının makamlarını vaat etti. Bunun delili de hemen sonrasında yer alan “Allah’ın rızası ise hepsinden büyüktür.” ifadesidir. Çünkü “rıza” sıfat cennetlerinde bulunan bir nimettir. “İşte…budur.” Yani rıza “büyük kurtuluştur.” Bunun nedeni rıza ehlinin Allah katında büyük bir saygınlığa sahip ve O’na çok yakın olmalarıdır. 100- (İslam dinine girme hususunda) öne geçen ilk muhacirler ve ensar ile onlara güzellikle tabi olanlar var ya, işte Allah onlardan razı olmuştur, onlar da Allah’tan razı olmuşlardır. Allah onlara, içinde ebedi kalacakları, zemininden ırmaklar akan cennetler hazırlamıştır. İşte bu büyük kurtuluştur. 101-Çevrenizdeki bedevi Araplardan ve Medine halkından birtakım münafıklar vardır ki, münafıklıkta maharet kazanmışlardır. Sen onları bilmezsin, biz biliriz onları. Onlara iki kez azap edeceğiz, sonra da onlar büyük bir azaba itileceklerdir. 102-Diğerleri ise günahlarını itiraf ettiler, iyi bir ameli diğer kötü bir amelle karıştırdılar. (Tevbe ederlerse) umulur ki Allah onların tevbesini kabul eder. Çünkü Allah çok bağışlayan, pek esirgeyendir. “Öne geçen ilkler…” ilk safta yer alıp vahdete ulaşmada öne geçen “muhacirler…” nefis yurtlarını terk edenler, “…ensar…” nefse karşı hakikât ilimleriyle kalbe yardım edenler, “onlara tabi olanlar…” Hakk’ın sıfatlarıyla sıfatlanma hususunda onlara “güzellikle…” uyanlar. Yani cemal ve celal müşahedelerinden bir müşahede aracılığıyla onlara uyanlar var ya, “işte Allah onlardan razı olmuştur.” çünkü sıfatların keşfine, rıza makamına ulaşmaya ortak olmuşlardır. Rıza ise Allah’ın en

TEVBE SURESİ • 471

büyük kapısıdır. “…Onlara…cennetler hazırlamıştır.” Fiil ve sıfat cennetleri hazırlamıştır. “Zemininden….akar…” tevekkül, rıza ve bunlara uyan ilimlerden oluşan ırmaklar akar. Bununla, öne geçen ilkler için hazırlanmış ve onlara özgü kılınmış diğer cennet, yani zat cenneti arasında bir çelişki yoktur. Çünkü, hepsi bu cennete ortaktır. “Diğerleri ise günahlarını itiraf ettiler…” Günahı itiraf etmek, istidat nurunun hâlâ var olduğunun, tabiatın yumuşaklığının, günah melekesinin tabiatında kökleşmediğinin göstergesidir. Çünkü dönme ve tevbe gücünü gösterebilmiştir. Yine günahın çirkin olduğunu görmenin de delilidir ki, bu, ancak basiret nuruyla, kalbin gözünün açık olmasıyla görülebilir. Eğer karanlık katmerleşmiş, alçaklık karakteri kökleşmiş olsaydı, günahı çirkin görmeyecek, onun günah bile olduğunu düşünmeyecekti. Bilakis, kendi haline uygun olduğu için günahı güzel bir davranış olarak görecekti. Onun günah olduğunu bildiğine göre içinde hayır var demektir. “İyi bir ameli diğer kötü bir amelle karıştırdılar…” Yani, nefs-i levvame (levm edici, kötülükten sonra içe huzursuzluk veren) mertebesinde idiler. Ki kalp ile temasa geçmesi gerçekleşmemiş, meleke olarak kalbin nuruyla nurlanmamış, henüz kalbe itaat etmek suretiyle uysallaşmamıştır. Bu yüzden, bazen kalp egemen olunca uysallaşıp boyun eğer, nuruyla nurlanır; bunun neticesinde salih ameller işler. Bazen de kalbin nurunun kendisine yansımasını engelleyen perdeleyici sıfatlarıyla zuhur eder, kendi karanlığıyla perdelenir; böylece kötü ameller işler. Eğer kalbi nurlar ve salih ameller ağır basar, bunu meleki düşünceler izler de kalp ile temas sağlayıp meleke olarak kalbe itaat etmeye başlarsa durumu düzelir ve kurtulur. İşte “Umulur ki Allah onların tevbesini kabul eder.” ifadesinin anlamı budur. Şayet baskın şekilde işlendiği için kazanılmış meleke haline gelmiş karanlık heyetler katmerleşir de kötülüklere yeltenmesi sık ve çok olursa, bunun tam tersi bir durum gerçekleşir. Bunun neticesinde istidadı bütünüyle ortadan kalkar ve ebedi azap onun için kaçınılmaz olur. Ama iki tarafın birbirine ağır basması, ancak iki gruptan biriyle arkadaşlık etmek, onlarla oturup kalkmak ile, yani iyilere veya kötülere karışmakla olabilir. Şayet İlahi tevfik yetişir, kader onu salihlerle arkadaşlık etmeye, onların ahlaklarını ve amellerini izlemeye sevk ederse, onlardan biri olur. Eğer yardımsız yüz üstü bırakılırsa, kader onu müfsitlerle arkadaşlık etmeye, onlara karışmaya sevk ederse, hüsrana uğrayanlardan olur. Allah bizi böyle bir durumdan korusun.

472 • TEFSİRİ KEBİR / TE’VİLÂT

“Çünkü Allah çok bağışlayandır…” onların karartıcı kötülüklerini bağışlar, üzerini örter. “Pek esirgeyendir.” Salih amellere muvaffak kılmak ve tevbeleri kabul etmek suretiyle merhamet eder. 103-Onların mallarından sadaka al; bununla onları (günahlardan) temizlersin, onları arıtıp yüceltirsin. Ve onlar için dua et. Çünkü senin duan onlar için sükunettir (onları yatıştırır). Allah işitendir, bilendir. 104-Allah’ın, kullarının tevbesini kabul edeceğini, sadakaları geri çevirmeyeceğini ve Allah’ın tevbeyi çok kabul eden ve pek esirgeyen olduğunu hâlâ bilmezler mi? 105-De ki: (Yapacağınızı) yapın! Amelinizi Allah da Resulü de müminler de görecektir. Sonra, görüleni ve görülmeyeni bilen Allah’a döndürüleceksiniz de O size yapmakta olduklarınızı haber verecektir. 106- (Sefere katılmayanlardan) diğer bir grup da Allah’ın emrine bırakılmışlardır. O, bunlara ya azap eder veya tevbelerini kabul eder. Allah çok bilendir, hikmet sahibidir. Resulün (s.a.v) sohbetinin bereketi, kendilerini tezkiye edip temizlemesi sayesinde ilk gruba uyum sağlayınca “Onların mallarından sadaka al.” buyurdu. Çünkü mal, nefsin zuhur etmesinin ve sıfatlarının galip gelmesinin sebebi, nefsin gücünün desteği ve hevasının ana maddesidir. Nitekim, Hz. Nebiy (s.a.v) şöyle buyurmuştur: “Mal, şehvetin maddesidir.” Dolayısıyla, ilk hallerinin maldan soyutlanmak olması gerekir ki, nefsin gücü kırılsın, hevası ve sıfatları zayıflasın. Böylece içindeki karanlık heyetlerden arınsın, günah kirlerinden ve şeytanın vesveselerinin pisliğinden temizlensin. “…Bununla onları temizlersin, onları arıtıp yüceltirsin. Ve onlar için dua et.” ifadesinde kastedilen anlam budur. Yani himmet desteğinde bulun, sohbet nurunu onlara yönelt. “Çünkü senin duan, onlar için sükunettir.” Düşünceni onlara yöneltmek suretiyle üzerlerine yansıttığın nurun, himmetinin gücü ve sohbetinin bereketi üzerlerine sükunetin inmesinin sebebidir. Bu sayede kalpleri yatışır, huzur bulur. Sükunet, kalpte yerleşik olan, kalbin Hakk’a yönelişinde onunla birlikte sebat eden bir nurdur. Yakini inancı güçlendirir, şeytanın telkinleri ve vesveseleriyle, nefsin fısıltı ve dürtüleriyle oluşan taşkınlıklardan, azgınlıklardan kurtulur. Artık, şeytanın ve nefsin etkilerini kabul etmez olmuştur çünkü. “Allah işitendir…” yalvarışlarını, günahlarını itiraf edişlerini işitir. “Bilendir…” niyetlerini, kararlarını, vicdanlarında depreşen pişmanlık duygusunu ve kederini bilir.

TEVBE SURESİ • 473

107- (Münafıklar arasında) bir de (müminlere) zarar vermek, (Hakk’ı) inkâr etmek, müminlerin arasına ayrılık sokmak ve daha önce Allah ve Resulüne karşı savaşmış olan adamı beklemek için mescid kuranlar ve: (Bununla) iyilikten başka bir şey istemedik, diye mutlaka yemin edecek olanlar da vardır. Halbuki, Allah onların kesinlikle yalancı olduklarına şahitlik eder. 108-Onun içinde asla namaz kılma! İlk günden takva üzerine kurulan mescit (Kuba Mescidi) içinde namaz kılman elbette daha doğrudur. Onda temizlenmeyi seven adamlar vardır. Allah da çok temizlenenleri sever. 109-Binasını Allah korkusu ve rızası üzerine kuran kimse mi hayırlıdır, yoksa yapısını yıkılacak bir yarın kenarına kurup, onunla beraber kendisi de çöküp cehennem ateşine giden kimse mi? Allah zalimler topluluğunu doğru yola iletmez. 110-Yaptıkları bina, (ölüp de) kalpleri parçalanıncaya kadar yüreklerine devamlı olarak bir kuşku (sebebi) olacaktır. Allah çok iyi bilendir, hikmet sahibidir. “ …Takva üzerine kurulan mescit…” Mülk âlemi melekut âleminin kahrı ve boyun eğdirici egemenliği altındadır. Bu da nefislerin niyet ve heyetlerinin, işledikleri ameller üzerinde etki bırakmasını gerektirmiştir. Allah’a karşı sadık bir niyetle, nurani heyete dayalı olarak hareket eden kimsenin sohbetinde bulunmak bereket, uğur, cem ve safadır. Bozuk, şeytani bir niyetle karanlık heyete dayalı olarak hareket eden kimsenin sohbetinde bulunmak ise ayrılık, kalbin paslanmasını, helak olmayı ve uğursuzluğu gerektirir. Görmüyor musunuz ki, Kâbe, Allah’ın Nebiylerinden biri tarafından sadık bir niyetle, şerefli ve arınmış bir nefisle, sırf Allah için bina edildiğinden nasıl şerefli, azametli ve bereketli olmuştur! Biz, bunun etkilerini insanların amellerinde gözlemliyoruz. Bazı yerlerde ve bölgelerde arınmışlığın ve cem halinin; bazı yerlerde ve bölgelerde ise pasın, tortunun ve ayrılığın etkilerini görüyoruz. Bütün bunların sebebi, işaret ettiğimiz husustan başkası değildir. Bu yüzden “İlk günden, takva üzerine kurulan mescit içinde namaz kılman elbette daha doğrudur.” Çünkü cismani heyetler, nefisler üzerinde etkili olurlar, tıpkı nefsani heyetlerin cisimler üzerinde etkili

474 • TEFSİRİ KEBİR / TE’VİLÂT

olması gibi. Durulan, kıyam edilen yer, takva ve nefis arınmışlığı üzerine bina edilmiş olduğu zaman, nefis, himmetini toplama, vakti arındırma, hali güzelleştirme, vecd zevkine varma şeklinde etkilenir. Ama riya ve zarar verme amacı üzerinde bina edilmişse, nefis, pas ve tortuya bürünme, parçalanma ve kabz hali şeklinde etkilenir. “Onda temizlenmeyi seven adamlar vardır.” Günahlardan temizlenme iradesine ve çabasına sahip kimseler vardır. Burada, kıyam edilen, durulan yerin etkisi olduğu, dolayısıyla gözetilip alışkanlık haline getirilmesi gerektiği gibi, irade ehli salihlerin sohbetinin de büyük bir tesirinin olduğuna, bu yüzden başkalarının sohbetine tercih edilmesi gerektiğine işaret ediliyor. Bu yüzden mutasavvıfların ıstılahında şöyle bir ilke yer almaktadır: “Cemin gerçekleşmesi için zamanı, mekânı ve ihvanı gözetmek gerekir.” Bu husus onlar için bir şart haline gelmiştir. Dolayısıyla ayette, binayı yapan kimsenin nefsinin arınmışlığının, niyetinin doğruluğunun bina üzerinde etkili olduğuna işaret ediliyor. Buna göre, mekânın mübarek ve hayır üzerine bina edilmiş olması, içinde, halleri binayı kuranın haline uyan hayır ve salah ehlinin olmasını gerektirir. Dolayısıyla, Allah’ın irade ve temizlik ehlini sevmesi vacip olur. Nitekim şöyle buyurmuştur: “Allah temizlenenleri sever.” Nasıl olmasın ki? Eğer Allah onları sevmeseydi, temizlenip arınmayı sevmezlerdi. 111-Allah müminlerden, mallarını ve canlarını, kendilerine (verilecek) cennet karşılığında satın almıştır. Çünkü onlar, Allah yolunda savaşırlar, öldürürler, ölürler. (Bu) Tevrat’ta, İncil’de ve Kur’an’da Allah üzerine Hak bir vaattir. Allah’tan daha çok sözünü yerine getiren kim vardır! O halde O’nunla yapmış olduğunuz bu alış verişinizden dolayı sevinin. İşte bu, (gerçekten) büyük kazançtır. “Allah müminlerden, mallarını ve canlarını…satın almıştır.” Çünkü onları ilmen iman etmeye iletmiştir. Ve onlar mal ve can sevgisiyle sınanmaktadırlar. Allah, müminlere ileri derecede inayet gösterdiği için onları, kârlı bir ticaret, istenilen bir muamele aracılığıyla mal ve can sevgisinden kurtarmıştır. Yani mallarının ve canlarının fiyatı olarak nefis cennetini onlara vermiştir, ki bedel olarak verilen şey, öteden beri alışkanlık peyda ettikleri şeyin cinsinden olsun. Ama ondan daha lezzetli, daha iştah çekici, daha arzu edilen ve daha kalıcı olarak. Bu yüzden hemen Allah katındakine koştular, vaadine yönelik yakini inançlarından dolayı vaadini tasdik ettiler.

TEVBE SURESİ • 475

112- (Bu alışverişi yapanlar), tevbe edenler, ibadet edenler, hamd edenler, oruç tutanlar, rüku edenler, secde edenler, iyiliği emredip kötülükten alıkoyanlar ve Allah’ın sınırlarını koruyanlardır. O müminleri müjdele! 113- (Kâfir olarak ölüp) cehennem ehli oldukları onlara açıkça belli olduktan sonra, akraba dahi olsalar, (Allah’a) ortak koşanlar için af dilemek ne Nebiye yaraşır ne de inananlara. 114-İbrahim’in babası için af dilemesi, sadece ona verdiği sözden dolayı idi. Ne var ki, onun Allah’ın düşmanı olduğu kendisine belli olunca, ondan uzaklaştı. Şüphesiz ki İbrahim, çok yumuşak huylu ve pek sabırlı idi. Sonra mal ve canlardan soyutlanmak suretiyle terkin lezzetini ve yakin nurunun hâlâvetini tadınca nefis lezzeti makamından döndüler, onu ve iştah çekici zevklerinden tövbe ettiler. Artık onlar katında nefis cennetinin bir değeri kalmadı. Bunun üzerine yüce Allah onları hakikât ile tevbe edenler, nefsin lezzet aldığı şeylerden ve ondan ecir beklemekten dönenler ve abitler olarak nitelendirdi. Ki bunlar, can ve mal sevgisinden, ecir ve sevap talep etmekten vazgeçince, Allah’a hakkıyla ibadet ettiler; cennet arzusu ve cehennem korkusundan değil. Boyun eğerek, huşu ile saygı göstererek, azameti ve büyüklüğü karşısında zelil olarak hakkını eda etme hususunda melekutuna benzediler, ululadılar, yücelttiler. Sonra fiili ve hal mahiyetinde bir hamd olarak O’na hakkıyla hamd ettiler; ilmi ve ahlaki kemalatı, istidatlarında bil kuvve bulunan ameli olgunlukları sergilediler. Sonra, fıtrat makamından, sabit kemalatı görmekten, alışkanlıklarından ve geleneklerinden ve onlar karşısında heyecanlanmaktan hicret etmek suretiyle sıfat çöllerinde ve tecelli parıldayışları menzillerinde Hakk’a doğru seyahat ettiler. Sonra sıfatların siliniş makamında rükua vardılar, zatın fena bulmasıyla secdeye kapandılar. Sonra marufu emretme, münkeri nehyetme görevini ifa ettiler, fena sonrası beka makamında Allah’ın hududunu muhafaza ettiler. “O müminleri müjdele!” hakiki imanla inananları, istikamet makamında mukim olanları müjdele.

476 • TEFSİRİ KEBİR / TE’VİLÂT

“…Af dilemek ne Nebiye yaraşır ne de inananlara…” … Kader sırrına muttali oldukları, Allah’ın ön tasarım olarak takdir ettiği şeyi kavradıkları, işlerin akıbetlerini, varacakları nihayeti öğrendikleri zaman, bunun tersini istemeleri doğru olmaz. Allah’ın tedbirine ve emrine razı olmaları zorunludur. Tabiatlarında bunun tersine bir eğilim olsa da. Çünkü, onlar artık tabiatlarının gereklerinden sıyrılmışlardır. Şayet tabii akrabalık ve şekli hemcinslik yakınlığı bu bağlamda kendilerine uyan, ilişkilerini sürdürdükleri bazı kimselere karşı aşırı bir şefkât ve duyarlılık göstermelerini gerektirirse, bu arada Allah’ın onlara yönelik kahır ve azap mahiyetli hükmünü müşahede etseler, şayet rıza makamına ulaşmamışlarsa, dini hamiyet onları bu hükme karşı sabretmeye yöneltir. Daha doğrusu din olarak birbirlerine uzak oluşları, tabiat olarak yakın oluşlarına ağır gelir ve onlardan teberri ederler, Allah’tan hükmünün ve emrinin aksini istemezler. Bu yüzden “İrfanı kemale ulaştıktan sonra arifin himmeti etki göstermez” denilmiştir. Yani, her şeyin Allah’ın kaderiyle vuku bulduğuna, Allah’ın ezelde takdir ettiği şeyin aksinin meydana gelmesinin imkânsız olduğuna yakini olarak vakıf olunca, Allah’ın dilediği şeyin olduğunu, dilemediği şeyin olmadığını bilir, dolayısıyla artık ne onun himmetinin ne de başka bir şeyin bu alanda bir tesiri söz konusu olamaz. Artık himmetini herhangi bir şeye yöneltmeye kalkmaz. Ama etki olgusunu Allah’tan başkasına nispet eden ve kader sırrını bilmeyen kimse için durum farklıdır. 115-Allah bir topluluğu doğru yola ilettikten sonra, sakınacakları şeyleri kendilerine açıklayıncaya kadar onları saptıracak değildir. Allah her şeyi çok iyi bilendir. 116-Göklerin (semavatın) ve yerin (arzın) mülkü yalnız Allah’ındır. O diriltir ve öldürür. Sizin için Allah’tan başka ne bir dost ne de bir yardımcı vardır. 117-And olsun ki Allah, Müslümanlardan bir grubun kalpleri eğrilmeye yüz tuttuktan sonra, Nebiyi ve güçlük zamanında ona uyan muhacirlerle ensarı affetti. Sonra da onların tevbelerini kabul etti. Çünkü O, onlara karşı çok şefkâtli, pek merhametlidir.

TEVBE SURESİ • 477

118-Ve (seferden) geri bırakılan üç kişinin de (tevbelerini kabul etti). Yeryüzü, genişliğine rağmen onlara dar gelmiş, vicdanları kendilerini sıktıkça sıkmıştı. Nihayet Allah’tan (O’nun azabından) yine Allah’a sığınmaktan başka çare olmadığını anlamışlardı. Sonra (eski hallerine) dönmeleri için Allah onların tevbesini kabul etti. Çünkü Allah tevbeyi çok kabul eden, pek esirgeyendir. “Allah bir topluluğu” teslimiyet, emrine boyun eğme ve hükmüne rıza gösterme yolundan “saptıracak değildir.” Onları “doğru yola ilettikten sonra” ilmi tevhide, her şeyin kendisinin hükmü ve kaderi ile vuku bulduğu gerçeğine ilettikten sonra. “Kendilerine açıklayıncaya kadar.” Süluklarının her makamında ve vuslatlarının her mertebesinde sakınmaları gereken her şeyi kendilerine gösterinceye kadar. Şayet bazı makamlarda kaçınmalarının gerektiği açıklanan şeylere yönelirlerse, onları saptırır. Çünkü, halleri açısından günah olan şeye yeltenmişlerdir ve bu dinleri açısından fısktır. Hidayetten sonra dalaletten Allah’a sığınırız. “Allah her şeyi çok iyi bilendir.” Halleri açısından günah olan şeyleri en ince noktasına kadar bilir. Eğer kimse bu inceliklerin farkına varmazsa, o zaman hidayet ehlinden evliyasını muaheze eder. Nitekim, kutsi bir hadiste şöyle buyrulmuştur: “Sıddıkları, doğruları benim kıskanç olduğum hususunda uyar.” 119-Ey iman edenler! Allah’tan korkun ve doğrularla beraber olun. 120-Medine halkına ve onların çevresinde bulunan bedevi Araplara Allah’ın Resulünden geri kalmaları ve onun canından önce kendi canlarını düşünmeleri yakışmaz. İşte onların Allah yolunda bir susuzluğa, bir yorgunluğa ve bir açlığa duçar olmaları, kâfirleri öfkelendirecek bir yere (ayak) basmaları ve düşmana karşı bir başarı kazanmaları, ancak bunların karşılığında kendilerine salih bir amel yazılması içindir. Çünkü Allah, iyilik yapanların mükâfatını zayi etmez. 121-Allah onları, yapmakta olduklarının en güzeli ile mükâfatlandırmak için küçük büyük yaptıkları her masraf, geçtikleri her vadi mutlaka onların lehine yazılır. 122-Müminlerin hepsinin toptan sefere çıkmaları doğru değildir. Onların her kesiminde bir grup dinde (dini ilimlerde) geniş bilgi elde etmek ve kavimleri (savaştan) döndüklerinde onları ikaz etmek için geride kalmalıdır. Umulur ki sakınırlar.

478 • TEFSİRİ KEBİR / TE’VİLÂT

123-Ey iman edenler! Kâfirlerden yakınınızda olanlara karşı savaşın ve onlar (savaş anında) sizde bir sertlik bulsunlar. Bilin ki, Allah sakınanlarla beraberdir. 124-Herhangi bir sure indirildiği zaman onlardan bir kısmı der ki: “Bu sizin hanginizin imanını artırdı?” İman edenlere gelince (bu sure) onların imanlarını artırır ve onlar sevinirler. 125-Kalplerinde hastalık (kâfirlik ve münafıklık) olanlara gelince, onların da inkârlarını büsbütün artırır ve onlar artık kâfir olarak ölürler. 126-Onlar, her yıl bir veya iki kez (çeşitli belalarla) imtihan edildiklerini görmüyorlar mi? Sonra da ne tevbe ediyorlar ne de ibret alıyorlar. 127-Bir sure indirildiği zaman, (göz kırpıp alay ederek) birbirlerine bakar (ve): (Çevreden) sizi birisi görüyor mu? diye sorarlar, sonra da (sıvışıp) giderler. Anlamayan bir kavim oldukları için Allah onların kalplerini (imandan) çevirmiştir. “Ey İman edenler! Allah’tan korkun…” Her türlü rezillik ve alçaklık hususunda Allah’tan korkun ve bunlardan uzak durun, özellikle yalan söyleme rezilliğinden. “Doğrularla beraber olun.” ifadesinin anlamı budur. Hiç kuşkusuz yalan rezilliklerin en kötüsü ve en çirkinidir. Çünkü yalan mertliğe, şahsiyetliliğe sığmaz, onurlulukla çelişir. Nitekim Resulullah (s.a.v) “Yalan söyleyip duran adamın kişiliği olmaz.” buyurmuştur. İnsanı diğer hayvanlardan ayıran konuşma meziyetinin maksadı, başkalarına bilmediklerini haber vermektir. Eğer verilen haber gerçekle örtüşmüyorsa, konuşmanın yararı gerçekleşmemiş olur; bilakis ondan gerçekle örtüşmeyen bir inanç doğmuş olur. Bu da şeytana ait özelliklerden biridir. Çünkü yalancı şeytandır. Yalan söylemek rezilliklerin en çirkini olduğu gibi, doğru sözlülük de erdemlerin en güzelidir. Hem de bütün övülen hasletlerin ana maddesi, her hayır ve mutluluğun özüdür. Bütün kemaller onunla elde edilir. Doğru sözlülüğün aslı da Allah ile münasebette doğru olmaktır. Bu da fıtrat misakına bağlı kalmanın bir sonucudur veya söze bağlılığın ta kendisidir. Nitekim yüce Allah şöyle buyurmuştur: “Allah’a verdikleri sözde duran nice erler var.” (Ahzab, 23) Azimet akti ve yaratılış akti hususunda Allah’a verdikleri sözde duran kimseler vardır. Aynı şekilde İsmail (a.s) hakkında da şöyle

TEVBE SURESİ • 479

buyurmuştur: “Gerçekten o, sözüne sadıktı.” (Meryem, 54) Eğer doğruluk ilkesi her yerde; düşüncede, fikirde, niyette, sözde, amelde… gözetilirse insanın içinde depreşen düşünceler, içine doğan varidatlar, yaşadığı haller, içinden geçtiği makamlar, bağışlar ve müşahedeler de doğru olur. Doğruluk sanki kemal ağacının kökü ve hal meyvelerinin tohumudur. “Onların her kesiminden bir grup…” Yani cemaat içinde istidat sahibi olan herkesin ilim yolunu takip etmesi gerekir; çünkü bütün topluluğun ilim yoluna girmesi mümkün olmaz. Bütün bir topluluğun ilim yolunu izleyememesinin zahiri nedeni, ilimle uğraşmanın, maddi maslahatların elden kaçmasına neden olması, batıni nedeni ise istidadın bulunmayışıdır. Dinde derin kavrayış, geniş bilgi sahibi olmak kalbe ait bir ilimdir, kesbi ilimlerden değildir. Çünkü ilim kesbeden herkes, derin kavrayış, tefekkuh sahibi olmaz. Nitekim, yüce Allah şöyle buyurmuştur: “Onu anlamalarına engel olmak için kalplerinin üstüne perdeler koyduk.” (Enam, 25) Bu ayetin orijinalinde geçen el-Ekinneh kelimesi tabii örtüler ve nefsani perdeler demektir. O halde, dinde derin kavrayış sahibi olmak isteyen kimse Allah yoluna koşsun, arınma ve temizlenme yolunu izlesin. Derken, ilim kalbinden diline yansır. Tıpkı bazı Beni İsrail Nebiylerinden birine nazil olan şu ifadelerde vurgulandığı gibi: “Ey İsrail oğulları! İlim göktedir, kim onu indirecek; yahut yerin dibindedir, onu kim çıkaracak; denizlerin ötesindedir, kim denizi aşıp onu getirecek, demeyin. İlim sizin kalplerinize yerleştirilmiştir. Benim huzurumda ruhanilerin edebiyle edeblenin, sadıkların ahlakıyla ahlaklanın, ki kalplerinizden ilim ortaya çıkarayım, o kadar ki ilim sizi bürür, kapsar.” Buna göre dinde derin kavrayış sahibi olmaktan maksat, kalbe yerleşmiş, köklerini nefsin derinliklerine uzatmış, etkileri bedenin organlarına yansımış ilim sahibi olmaktır. Öyle ki bu ilme sahip olan kimse, ona aykırı bir şeyi işlemeye güç yetiremez, aksi takdirde böyle bir kimse alim olamaz. Yüce Allah’ın tefekkuh meziyetini, insanlardan duyduğu korku Allah’tan duyduğu korkudan baskın olan kimselerden söküp aldığını görmediniz mi? Buna şöyle işaret edilmiştir: “Onların içlerinde size karşı duydukları korku, Allah’a karşı olan korkularından daha şiddetlidir. Böyledir, çünkü onlar anlamayan bir topluluktur.” (Haşr, 13) Zira Allah korkusu ilmin ayrılmaz bir parçasıdır. Nitekim,

480 • TEFSİRİ KEBİR / TE’VİLÂT

şöyle buyurmuştur: “Kulları içinden ancak alimler, Allah’tan korkar.” (Fatır, 28) Ayrıca yüce Allah, ilmiyle amel etmeyen kimselerden de ilim vasfını gidermiştir. Nitekim, şöyle buyurmaktadır: “De ki: Hiç bilenlerle bilmeyenler bir olur mu?” (Zümer, 9) İnsanlar derin kavrayış sahibi olup ilimleri organlarına yansıyınca başkaları üzerinde etkili olurlar. Onlar da bu ilimden etkilenirler, ondan beslenirler. Derin kavrayış sahibi kimselerden adeta ilim sızar başkalarına. Nitekim, Resulullah’ın (s.a.v) durumu böyleydi. Bu da ayette işaret edildiği gibi dinde derin kavrayış sahibi olmanın gayesi olan uyarıyı gerektirir: “Kavimleri döndüklerinde onları ikaz etmek için…umulur ki sakınırlar.” Dinde derin kavrayış, geniş bilgi sahibi olmanın bir gereği önce büyük cihada, ardından küçük cihada çıkmaktır. Bu yüzden, hemen arkasından şöyle buyurmuştur: “…Yakınınızda olanlara karşı savaşın.” nefislerinizin kuvvetlerinin kâfirlerine karşı savaşın, ki onlar en azılı düşmanlarınızdır. “Onlar sizde bir sertlik bulsunlar.” Sizde ezici güç ve şiddet bulsunlar. Ki takva derecesine ulaşasınız da Allah katından size yardım gelsin. Nitekim, “Bilin ki, Allah sakınanlarla beraberdir Onlar, imtihan edildiklerini görmüyorlar mı?” buyurmuştur. İmtihan amaçlı bela, insanları Allah’a doğru götürmek üzere Allah tarafından görevlendirilmiş bir komutandır. Hadiste şöyle buyuruluyor: “Bela Allah’ın kırbaçlarından biridir, onunla insanları sürer.” Çünkü bir insanın başına gelen her türlü hastalık, fakirlik ve başka kötü haller, onun nefsinin kalesini yıkar, kuvvetlerini dağıtır, sıfatlarını ve hevasını ezer, böylece kalp yumuşar, perdelerinden sıyrılıp açığa çıkar, dünyaya ve lezzetlerine meyletmekten kaçınır, dünya ve lezzetlerine karşı büzülür, kendini sıkar ve Allah’a yönelir. Bunun en küçük derecesi, kişinin Allah’tan başka kaçacak yer olmadığını, ondan başka bir çıkış yolu bulunmadığını, beladan kurtulmasının başka çaresinin olmadığını anlayınca Allah’a yalvarması, Onun huzurunda boyun bükmesidir. Nitekim, yüce Allah şöyle buyurmuştur: “Dağlar gibi dalgalar onları kuşattığı zaman, dini tamamen Allah’a has kılarak Ona yalvarırlar.” (Lokman, 32) “İnsana bir zarar geldiği zaman, yan yatarak, oturarak veya ayakta durarak bize dua eder.” (Yunus 12)

TEVBE SURESİ • 481

Kısaca söylersek sınama amaçlı bela perdenin incelmesini ya da tamamen kalkmasını gerektirir. Dolayısıyla insan bela vaktini ganimet bilmeli ve Allah’a sığınmalıdır. Onu, daimi uyanıklık, hatırlama kendisinde değişmez bir karakter haline gelinceye kadar her zaman dönebileceği değişmez bir meleke edinmelidir. O zaman tevbe etmesi ve kendini huzurda hissetmesi kolay olur. Sonra musibetten kurtulunca da yeniden gaflete dönmemesi, nefsin kendini güvende hissetmek suretiyle güçlenmesine fırsat vermemesi gerekir. Aksi takdirde nefis galip gelir ve perde öncekinden daha kalın bir şekilde yeniden iner. Nitekim, bu hususa şöyle işaret edilmiştir: “Onları salimen karaya çıkarınca, bir bakarsın ki, Allah’a ortak koşmaktadırlar.” (Ankebut, 65) “Biz ondan sıkıntısını kaldırınca, sanki kendisine dokunan bir sıkıntıdan ötürü bize dua etmemiş gibi geçip gider.” (Yunus, 12) 128-And olsun, size kendinizden öyle bir Rasul gelmiştir ki, sizin sıkıntıya uğramanız ona çok ağır gelir. O, size çok düşkün, müminlere karşı şefkâtlidir, merhametlidir. 129-Yüz çevirirlerse de ki: Allah bana yeter. Ondan başka ilah yoktur. Ben sadece Ona güvenip dayanırım. O yüce Arşın sahibidir. “Kendinizden…bir Rasul…” Size kendinizden bir Rasul gönderdik ki sizinle onun arasında nefsani bir hemcinslik bulunsun. Bununla aranızda sıcaklık meydana gelsin. Bu hemcinslikle birbirinize karışasınız, bir arada olabilesiniz. Kalbinin nurundan yansıyan nuraniyetinden nefisleriniz istifade etsin, aydınlansın. Nefisleriniz, cibilliyet ve alışkanlık karanlığından sıyrılsın. “Ona çok ağır gelir…” çok etkilenir, sıkıntıya uğramanız, meşakkât çekmeniz, kötü bir şeyle karşılaşmanız onun ağırına gider. Çünkü o kullara yönelik İlahi sevginin ayrılmaz parçası olan derin şefkât duygusuna sahiptir. Kulları İlahi varlığın azaları, organları mesabesinde görür. Çünkü onlara vahdet nazarıyla bakar. Nasıl ki herhangi birimizin bir organı acı çektiğinde bu bize ağır geliyorsa, ümmetinden bazı kimselerin azap çekmesi de ona ağır gelir. “O, size çok düşkündür…” sizi korumaya ilişkin şiddetli ihtimam ve özeninden dolayı. Tıpkı her birimizin bedenimizin organlarını, azalarını korumaya büyük bir özen göstermemiz, bedenimizin en basit bir cüzünün eksilmesine veya acı çekmesine razı olmamamız gibi. İşte Rasul de ümmetine bu şekilde ihtimam gösterir. Daha doğrusu

482 • TEFSİRİ KEBİR / TE’VİLÂT

bakışının inceliğinden dolayı onun ümmetine gösterdiği ihtimam daha şiddetlidir. “Müminlere karşı çok şefkâtlidir.” Onlara karşı duyduğu derin şefkâtten dolayı onları günahlardan, masiyetlerden sakındırmak suretiyle İlahi cezadan kurtulmalarını sağlar. “Merhametlidir…” onlara karşı beslediği sınırsız merhamet duygusu nedeniyle eğiterek, teşvik ederek onlara ilim, irfan ve yakınlaştırıcı kemalat kazandırır. “Yüz çevirirlerse…” istidatları baştan beri yok olduğu veya sonradan ortadan kalktığı için bu şefkât ve merhameti kabul etmekten yüz çevirirlerse ve de ebedi bedbahtlığa duçar olurlarsa “de ki: Allah bana yeter…” benim size ve yardımınıza ihtiyacım yoktur. Tıpkı insanın acıyan, çürüdüğü için kokmaya başlayan, dolayısıyla aklen kesilmesi zorunlu olan organına ihtiyacının olmaması gibi. Yani Allah bana yeter. Çünkü varlıkta O’ndan başkası yoktur. O’ndan başka müessir mevcut değildir. Yardım eden de sadece O’dur. Ben Ona güvenip dayandım. Hiç kimsede bir güç, bir değiştirme kudreti göremiyorum. Kudret, ancak O’ndandır. “O yüce Arşın sahibidir.” Her şeyi çepeçevre kuşatmıştır. Allah’ın her şeye ilişkin hükmü ve emri işte bu Arş’tan gelir.

YUNÛS SURESİ • 483

YUNÛS SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Elif. Lâm. Râ. İşte bunlar hikmet dolu Kitâb’ın âyetleridir. 2-İçlerinden bir adama: İnsanları uyar ve iman edenlere, Rableri katında onlar için yüksek bir doğruluk makamı olduğunu müjdele, diye vahyetmemiz, insanlar için şaşılacak bir şey mi oldu ki, o kâfirler: “Bu elbette apaçık bir sihirbazdır” dediler? 3-Şüphesiz ki Rabbiniz, gökleri (semavatı) ve yeri (arzı) altı günde yaratan, sonra da işleri yerli yerince idare ederek arşa istiva eden Allah’tır. Onun izni olmadan hiç kimse şefaatçi olamaz. İşte O Rabbiniz Allah’dır. O halde O’na kulluk edin. Hâlâ düşünmüyor musunuz! 4-Allah’ın gerçek bir vaadi olarak hepinizin dönüşü ancak O’nadır. Çünkü O, mahlûkatı önce (yoktan) yaratır, sonra da iman edip iyi işler yapanlara adaletle mükâfat vermek için (onları huzuruna) geri çevirir. Kâfir olanlara gelince, inkâr etmekte oldukları şeylerden ötürü onlar için kaynar sudan bir içki ve elem verici bir azap vardır. “Elif. Lam. Ra.” Bu birbirinden kopuk (mukataa) harfleri, Muhammedi zat olan rahmete işarettir. Çünkü bir ayette şöyle buyrulmuştur: “Biz seni ancak âlemlere rahmet olarak gönderdik.” (Enbiya, 107) “Elif. Lam.” harfleri ile ilgili açıklamamıza daha önce yer vermiştik. “Tilke: işte” yani bu harflerle işaret edilen şey, hikmet içeren veya ayrıntıları, tafsilatı muhkem ve sağlam kılınan küll Kitabın temelini oluşturmaktadır. Ya da şöyle bir anlam kastedilmiştir: Cem olarak ahadiyet hüviyeti itibariyle ve tafsilat olarak vahidiyet sıfatı itibariyle ceberut batınında ve rahmet zahirinde, zikrettiği hususlarla ilgili olarak veya surede zikredilen bu ayetlerle ilgili olarak Allah’a yemin ederim. “…Kitabın ayetleridir.” Hikmetli Kitabın ayetleridir. “…İnsanlar için şaşılacak bir şey mi oldu?”

484 • TEFSİRİ KEBİR / TE’VİLÂT

Burada yüce Allah, insanların şaşırmış olmalarını olumsuz karşılıyor. Çünkü, Allah’ın sünneti her zaman bazı adamlara vahiy indirmek şeklinde gerçekleşmiştir. Dolayısıyla, insanların şaşırmış olmaları Nebinin makamından uzak olmalarından, onun haliyle kendi halleri arasında bir münasebet, bir uyum olmamasından, Nebinin getirdiği vahyin, onların sahip oldukları inançlarla örtüşmemesinden kaynaklanmaktadır. “Rableri katında onlar için yüksek bir doğruluk makamı olduğunu…” ilk büyük inayet itibariyle kendileri için bir öncelik veya rablerinin yakınından başka hiç kimseye verilmeyen bir makam bulunduğunu, bu makamı yüce Allah’ın ezelde, sırf seçkin kılma yoluyla onlara tahsis ettiğini müjdele. Aksi takdirde ona iman etmeyeceklerdi. “ …Kâfirler dediler ki…” Allah’a karşı perdelenen, Onun sıfatlarının Muhammedi nefiste zuhur ettiğini fark etmeyenler dediler ki “bu elbette…” onun getirdiği “apaçık bir sihirbazdır.” Yani beşer gücünün dışındadır. Ancak şeytanların işi olabilir. Bunu söylemelerinin nedeni, şeytanlık vasfının kendilerine galip gelmesi, bu vasıf nedeniyle Allah’tan perdelenmeleri ve şeytana kulluk sunmalarıdır. Çünkü, güç bakımından şeytandan daha öte bir ruhani varlığın olabileceği düşünce düzeyine ulaşamadılar. Bu nedenle beşer sınırının ötesindeki her şeyi, doğaları gereği şeytana nispet ederler. “İşleri idare eder…” gökleri ve yeri hikmetine uygun olarak ve kudret eliyle idare eder. “…Hiç kimse şefaatçi olamaz.” Hiç kimse bir başkasına şefaat edemez, ona kemal katkısında bulunamaz, nur desteği sunamaz, Allah’a yaklaştıramaz, nefsin karanlıklarından kurtaramaz, sıfatlarının kirlerinden arındırıp açığa çıkaramaz, “Onun izni olmadan…” Allah’ın istidat bahşederek ve uygun sebepler oluşturarak izin vermesi başka. “ İşte O…” bu sıfatlara sahip olan “Rabbiniz Allah’dır.” Sizi besleyen, eğiten, işlerinizi idare eden O’dur. Şu halde, sadece O’na kulluk sunun ve O’nu bu sıfatlarla tanıyın. Şeytana tapmayın. Bazı sıfatları nedeniyle O’ndan perdelenmeyin; O’nun sözlerini ve fiillerini şeytana nispet etmeyin. “Hâlâ düşünmüyor musunuz?” İçinizdeki ayetleri üzerinde düşünüp gerekli ibret derslerini hâlâ çıkarmayacak mısınız? Ona ortak koşma pisliğinden arınmayacak mısınız? “Hepinizin dönüşü O’nadır.” Şu anda olduğu gibi, küçük kıyamet bağlamında mutlak cem aynında O’na döneceksiniz veya büyük kıyamet esnasında O’nda fena bulmak suretiyle zat cem aynına döneceksiniz.

YUNÛS SURESİ • 485

“Allah’ın gerçek bir vaadi olarak. Çünkü O, mahlukatı önce yaratır.” İlk yaratılış bağlamında varoluşu başlatır, “sonra da geri çevirir.” İkinci yaratılış bağlamında yeniden diriltir. “mükâfat vermek için…” mümin ve kâfir kimselerin, imanlarına, salih amellerine, küfürlerine ve fasit amellerine göre karşılıklarını vermek için. Bu değerlendirme, birinci tevile göredir. İkinci tevili esas aldığımızda ise şöyle bir değerlendirme yapabiliriz: Kendini gizlemek, varlıkları açığa çıkarmak suretiyle yaratılışı başlatır. Sonra onları yok etmek (fena) ve kendisini izhar etmek suretiyle onları döndürür. “İman edip iyi işler yapanlara adaletle mükâfat vermek için…” O’nunla karşılaşmalarına uygun, perdeleri kaldırıcı ameller işleyenleri kendisine yaklaştırmak için. “adaletle…” makamlarının ve iştiyaklarının gerektirdiği hal ve zevke dair bağışlar bağlamında amelleriyle ulaşabildikleri makamlarına denk düşecek şekilde onları mükâfatlandırmak için. Ya da hakiki imanla iman eden, kullara uygun düşen amelleri Allah ile işleyen kimseleri ödüllendirmek için. Yani onları adaletlerine göre kemale erdirme mahiyetinde bir mükâfattır bu. Yani, istikamet zamanında adil olmalarının ödülüdür bu. Ya da bu, istikamet zamanında mertebelerine ve makamlarına göre verilen bir ödüldür. “Kâfir olanlara gelince…” hangi makamda olursa olsun perdelenenlere gelince “onlar için kaynar sudan bir içki vardır.” İçinde bulundukları makamın üstündeki makamı bilmedikleri, şüphe içinde kıvrandıkları, kararsızlık içinde bocaladıkları için. Çünkü yakin makamına ulaşmış olsalardı, onun serinliğini tatmış olacaklardı. “Elem verici bir azap vardır.” Yoksunluktan, ayrılıktan, perdelendikleri için varlık ruhunu yitirmekten oluşan bir azap vardır. 5-Güneşi ışıklı, kameri de (ayı da) parlak kılan, yılların sayısını ve hesabı bilmeniz için ona (aya) birtakım menziller takdir eden O’dur. Allah bunları, ancak bir gerçeğe (ve hikmete) binaen yaratmıştır. O, bilen bir kavme âyetlerini açıklamaktadır. 6-Gece ve gündüzün değişmesinde (uzayıp kısalmasında) Allah’ın göklerde ve yerde yarattığı şeylerde, (Onu inkâr etmekten) sakınan bir kavim için elbette nice deliller vardır! 7-Huzurumuza çıkacaklarını beklemeyenler, dünya hayatına razı olup onunla rahat bulanlar ve âyetlerimizden gafil olanlar da vardır muhakkak.

486 • TEFSİRİ KEBİR / TE’VİLÂT

8-İşte onların, kazanmakta varacakları yer, ateştir!

oldukları

(günahlar)

yüzünden

9-Şüphesiz iman edip salih (güzel) işler yapanlara gelince, imanları sebebiyle Rableri onları (nimet dolu) naim cennetlerde, altlarından ırmaklar akan (saraylara) erdirir. 10-Onların oradaki duası: “Allah’ım! Seni noksan sıfatlardan tenzih ederiz!” (sözleridir). Orada birbirleriyle karşılaştıkça söyledikleri ise “selâm” dır. Onların dualarının sonu da sudur: Hamd, âlemlerin Rabbi Allah’a mahsustur. “Güneşi ışıklı kılan Odur.” Ruhun güneşini varlığın ışığı, “kameri de…” kalp kamerini de varlığın nuru kılmıştır. Hareket ettiği yörüngesindeki yürüyüşünü de belli bir plana dahil etmiştir. “Birtakım menziller…” ve makamlar takdir etmiştir ki “sayısını bilmeniz için.” mertebelerinizin senelerinin sayısını ve Allah’a doğru ve Allah’ta seyir esnasındaki tavırlarınızı, derecelerinizin hesabını, her makam ve mertebedeki ayaklarınızın yerini bilmeniz için.. “ …Değişmesinde…” nefsin karanlığının kalbe galip gelmesi gecesi ile ruhun ışığının kalbe yansıması neticesinde oluşan gündüzün değişmesinde… Yüce Allah’ın ruh semalarında ve beden arzında yarattığı şeylerde “sakınan kavim için elbette nice deliller vardır.” bu deliller durmadan kötülüğü emreden (emmare) nefsin perdelerinden sakınan ve durmadan kınayan (levvame) nefsin mertebesine ulaşan ve bu delilleri öğrenip anlayan kimseler içindir. “Onların oradaki duası…” Yüce Allah’ın imanlarının nuruna göre kendilerini ilettiği üç cennetteki istidatlarından gelen duaları şudur: “Subhaneke allahumme / Seni noksan sıfatlardan tenzih ederiz.” Önce kendi güç ve kudretlerinden teberri ederek fiil şirkinden Onu tenzih ediyorlar. Arkasından, kendi sıfatlarından sıyrılmak suretiyle O’nu sıfat şirkinden tenzih ediyorlar. Üçüncüsünde, kendilerinin fenaya ulaşması neticesinde varlık şirkinden tenzih ediyorlar. “Orada birbirleriyle karşılaştıkça söyledikleri ise “selam” dır.” Onun her mertebesinde birbirleriyle karşılaştıkları zaman selamlaşmaları, arınma nurlarını yansıtma, birbirlerine arınma desteğinde bulunmadır. Yahut Allah’ın onlara verdiği selam, tecelli parıldayışları, tecrit desteği ve yüce Allah’ın kendilerinin üzerinde bulunan haklarından kaynaklanan eksiklikleri giderme şeklindedir. “Onların dualarının sonu…” Yani

YUNÛS SURESİ • 487

istidatlarının gerektirdiği, Allah’tan istedikleri, bahşetmesi talebinde bulundukları şey, kemalatının, cemal ve celal sıfatlarının üzerlerine zuhur etmesiyle Allah ile kıyam etmeleridir. “Enilhamdu lillahi rabbi’l alemiyn / Hamd, âlemlerin Rabbi Allah’a mahsustur. ” Bu, O’ndan O’na yönelik gerçek hamddır. Sonra bu hamd önce mücmel, ardından tafsili olarak Ona özgü kılınıyor. Önce mutlak hüviyeti itibariyle, sonra âlemler üzerindeki rububiyeti itibariyle. 11-Eğer Allah insanlara, hayrı çarçabuk istedikleri gibi şerri de acele verseydi, elbette onların ecelleri bitirilmiş olurdu. Fakat bize kavuşmayı beklemeyenleri biz, azgınlıkları içinde bocalar bir halde (kendi başlarına) bırakırız. 12-İnsana bir zarar geldiği zaman, yan yatarak, oturarak veya ayakta durarak (o zararın giderilmesi için) bize dua eder; fakat biz ondan sıkıntısını kaldırınca, sanki kendisine dokunan bir sıkıntıdan ötürü bize dua etmemiş gibi geçip gider. İşte böylece haddi aşanlara yapmakta oldukları şeyler güzel gösterildi. 13 And olsun ki sizden önce, Resullerimiz kendilerine mûcizeler getirdiği halde (yalanlayıp) zulmettiklerinden dolayı nice milletleri helâk ettik; zaten onlar iman edecek değillerdi. İşte biz suçlu kavimleri böyle cezalandırırız. 14-Sonra da, nasıl davranacağınızı görmemiz için onların ardından sizi yeryüzünde halifeler kıldık. 15-Onlara âyetlerimiz açık açık okunduğu zaman (öldükten sonra) bize kavuşmayı beklemeyenler: Ya bundan başka bir Kur’an getir veya bunu değiştir! dediler. De ki: Onu kendiliğimden değiştirmem benim için olacak şey değildir. Ben, bana vahyolunandan başkasına uymam. Çünkü Rabbime isyan edersem elbette büyük günün azabından korkarım. 16-De ki: Eğer Allah dileseydi onu size okumazdım, Allah da onu size bildirmezdi. Ben bundan önce bir ömür boyu içinizde durmuştum. Hâlâ akıl erdiremiyor musunuz? 17-Öyleyse kim Allah’a karşı yalan uydurandan veya onun âyetlerini yalanlayandan daha zalimdir! Bilesiniz ki suçlular asla onmazlar!

488 • TEFSİRİ KEBİR / TE’VİLÂT

18-Onlar Allah’ı bırakıp verebilecek şeylere tapıyorlar şefaatçilerimizdir” diyorlar. De bilemeyeceği bir şeyi mi haber koştuklarından uzak ve yücedir.”

kendilerine ne zarar ne de fayda ve: “Bunlar, Allah katında bizim ki: “Siz Allah’a göklerde ve yerde veriyorsunuz? Hâşâ! O, onların ortak

“Eğer Allah insanlara…şerri acele verseydi.” …İstidatlar ezelde belirlenen derecelerine göre şekli-izafi ya da manevi hayır fıtratına sahiptirler. Bu yüzden istidatların bütün duaları ve talepleri hayırla ilgilidir. Bu da kabiliyetlerinin hazır ve de arınmış olmasıyla, hayra yönelik şevkinin düzeyiyle orantılıdır ve bu özellik hayrın bir an önce gerçekleşmesini gerektirir. Kuşkusuz, hayrın istidatlara akacağı kaynak çok bahşedici İlahi kaynaktır ki, o her hayrın ve bereketin kaynağıdır. Nitekim, bir ayette bu gerçeğe şöyle işaret edilmiştir: “O size istediğiniz her şeyden verdi.” (İbrahim, 34) Arınmışlığı ve temizlenmişliği söz konusu olduğu için hakkettiği oranda kendisine hayır bahşettiği her seferinde, bu hayrın eklenmesiyle istidadı daha da artar, öncekinden daha güçlü ve daha kabiliyetli olur. İlahi kaynak da öncekine göre isteğine daha çabuk cevap verir. Buna dayalı olarak istidat artar, feyiz de buna paralel olarak çoğalır, derken sınırlarına ulaşır. İşte iyiliklerin katlanarak artmasının ve “Kim iyilikle gelirse, ona daha iyisi verilir.” (Neml, 89) ayetinin anlamı budur. Kötülüklere gelince, bunlar istidat perdelerinden, kabiliyet engellerinden, feyiz barikatlarından başka bir şey değildirler. Kötülükler gerçekleştiği zaman, hayırları kabul etmeme durumundan başka bir şeye sebep olmazlar. Hayırların feyiz olarak yansımalarını engellerler. İstidat ise ondan oluşan perdelerin gerisinde kalakalır. Ve bundan da başka bir şey meydana gelmez. Aradaki münasebet nedeniyle şerrin yansımasını gerektirse bile ilk varoluş kaynağı itibariyle bununla aynı cinsten olan bir feyiz söz konusu değildir. Onun cinsinden istidada herhangi bir bağış ulaştırmaz. “Kim de kötülükle gelirse o sadece getirdiğinin dengiyle cezalandırılır.” (Enam, 160) ayetinin anlamı da budur. Ama ifrata kaçması, rahmetinin sınırlarından taşacak aşırılıklar işlemesi, dolayısıyla istidadının tümüyle yok olup şeytanlıkla özdeşleşmesi ve de şeytanlık âleminden destek görmeye başlaması başka. Nitekim, yüce Allah şöyle buyurmuştur: “Şeytanların kime ineceğini size haber vereyim mi? Onlar, günaha, iftiraya düşkün olan herkesin üstüne inerler.” (Şuara, 221-222)

YUNÛS SURESİ • 489

“Elbette onların ecelleri bitirilmiş olurdu.” İstidatlarının boyutları kesilir, hakiki hayat kaynakları koparılır, istidatlarına yönelik hayır desteği tümüyle inkıtaa uğratılırdı. Ve istidatları şerri gerektirdiği için de arınma imkânları tamamen ortadan kaldırıldı. Fakat Allah, içlerinde en basit düzeyde istidat kokusu kaldıkça, en küçük bir hayrı kabul etme yeteneğini içlerinde barındırdıkça onlara mühlet verir. “Bize kavuşmayı beklemeyenleri…bırakırız.” Bizimle karşılaşmayı ummayan, kötülüklere daldıkları için başlarını yukarı kaldırmayan, bizim nurlarımızdan herhangi bir nuru beklemeyen, bize dönmek, bizim rahmetimizi talep etmek suretiyle gafletlerinden uyanmak gibi bir durumu asla düşünmeyen kimseleri “azgınlıkları içinde bocalar” halde bırakırız. Kötülükler içinde şaşkın şaşkın dolaşmalarını bırakırız. Şekli hayır destekleri de kesilir. Ki istidatları kendi hal diliyle onlardan bu hayırları ister. Derken, bu istidatları da kötülüklere dalmaları, tabiat içinde kaybolmaları neticesinde ortadan kalkar. Bundan da bir tortu hasıl olduğu için istidatlarının nuru söner. Silinme hali gerçekleşir. Böylece esfel-i safiline baş aşağı yuvarlanırlar. 19-İnsanlar sadece bir tek ümmetti, sonradan ayrılığa düştüler. Eğer (azabın ertelenmesi ile ilgili) Rabbinden bir söz (ezelî bir takdir) geçmemiş olsaydı, ayrılığa düştükleri konuda hemen aralarında hüküm verilirdi (Derhal azap iner ve işleri bitirilirdi). 20-Ona (Muhammed’e) Rabbinden bir mucize indirilse ya! diyorlar. De ki: Gayb ancak Allah’ındır. Bekleyin bakalım ben de sizinle beraber bekleyenlerdenim. “İnsanlar sadece bir tek ümmetti…” Allah’ın insanların yaratılışlarına esas kıldığı fıtrata, yaratılış yasasına bağlı bir tek topluluktu. Yüzleri vahdete dönüktü. Varoluştan kaynaklanan hidayet nuruyla aydınlanıyorlardı. Derken, ayrılığa düştüler. Bu, yaratılışın gereği, mizaçların, hevaların, arzuların, geleneklerin, karışımların farklılığının doğal bir sonucuydu. “Eğer Rabbinden bir söz geçmemiş olsaydı…” Yani ezelde ecellerin/yaşama sürelerinin, rızıkların tayini, mutlu ve bedbaht her bir kimsenin kendisi için takdir edilen hayatı yaşaması hükme bağlanmış olmasaydı “ayrılığa düştükleri konuda hemen aralarında hüküm verilirdi.” En kısa sürede bu hüküm verilirdi, mutlu olan kişi bedbaht olandan, Hak din ve millet, batıl din ve milletlerden ayrılırdı. Fakat, İlahi hikmet her birinin yöneldiği hedefe, yapıp ettikleriyle varmasını, nefsinde gizli olan karakterini açığa vurmasını gerektirmiştir.

490 • TEFSİRİ KEBİR / TE’VİLÂT

21-Kendilerine dokunan (kıtlık ve hastalık gibi) bir sıkıntıdan sonra insanlara bir rahmet (esenlik) tattırdığımız zaman, bir de bakarsın ki âyetlerimiz hakkında onların bir tuzağı vardır. De ki: Allah’ın tuzağı daha süratlidir. Şüphesiz resullerimiz kurduğunuz tuzakları yazıyorlar. 22-Sizi karada ve denizde gezdiren O’dur. Hatta siz gemilerde bulunduğunuz, o gemiler de içindekileri tatlı bir rüzgârla alıp götürdükleri ve (yolcular) bu yüzden neşelendikleri zaman, o gemiye şiddetli bir fırtına gelip çatar, her yerden onlara dalgalar hücum eder ve onlar çepeçevre kuşatıldıklarını anlarlar da dini yalnız Allah’a halis kılarak: “And olsun eğer bizi bundan kurtarırsan mutlaka şükredenlerden olacağız” diye Allah’a yalvarırlar. “Kendilerine dokunan bir sıkıntıdan sonra insanlara bir rahmet tattırdığımız zaman…” Daha önce darlık, bolluk gibi bela türlerinin ve çeşitli sıkıntıların, nefsin sıfatlarından oluşan perdeleri kaldırmak, tabiatın yoğunluğunu, kalınlığını inceltmek, neva örtülerini aralamak suretiyle nefsin hırsını kırdığını, kalbi yumuşattığını vurgulamıştık. Bu yüzden bela anında insanların kalpleri doğaları gereği asıl kaynağına doğru yönelir. Çünkü o sırada fıtratının gerektirdiği orijinal tavırlara döner, asli nuraniliğine, fıtri gücüne çevrilir, aynı türden olduğu yükselişe meyleder. Çünkü o sırada engeller bertaraf olur. Daha doğrusu ulvi cihete, nurani kaynaklara meyletmek, melekuti kuvvetlerin tabiatlarına nakşedilmiş bir özelliktir. Hatta hayvani nefis bile bedenin karanlık heyetlerinden arınırsa bu meyle sahip olabilir. Çünkü aşağılara meyletme özelliği cismani bir arazdır. Hatta evcil ve vahşi hayvanlar, kuraklık, zorluk zamanlarında halleri iyice kötüleştiği zaman bir araya gelerek başlarını göğe doğru kaldırırlar. Sanki melekutları, feyzin ulvi cihetten indiğini onlara ilham etmiş gibi. Onlar da bu ulvi cihetten yardım isterler. Aynı şekilde insanlar, bol miktarda zahiri nimetlere kavuştukları, tabii yardımlara, cismani arzulara eksiksiz bir şekilde nail oldukları zaman süfli cihetten gelen yardımlardan dolayı nefis güç kazanır, nefsin kuvvetleri kalbe üstünlük sağlamak suretiyle büyüklenmeye başlar. Bunun neticesinde perde iyice kalınlaşır, koyulaşır; heva galip gelerek egemenliğini ilan eder. Artık saltanat, cismani tabiatın eline geçer. Bedenin karanlık heyetleri katmerleşir. Kalp de nefsin heyetine göre biçim alır, katılaşır, sertleşir. Azar, nimetlerden dolayı şımarır. Buna bağlı olarak inkârcılığa saparak körleşir. Süfli cihete yüzünü çevirir.

YUNÛS SURESİ • 491

Bunun nedeni, o sırada nurani heyetten uzaklaşmasıdır. Nefsin kalbi bürümesinin oranında vehim aklı kaplar. Akıl gücü, vehmin kayıtlarıyla tutsak olduğu, emrine uyduğu, vehim tarafından amaçları için kullanıldığı, ihtiyaçlarının temini uğrunda çalıştırıldığı, tabiat âleminin bağışlarıyla, lezzet unsurlarını fikir yoluyla sunmak üzere nefsin lezzetlerini elde etmek ve pislik âleminden nefse destek sunmak, sıfatlarını takviye etmek gibi alanlarda yoğunlaştırıldığı için şeytanlık karakteri egemenliğini kurar. Böylece, kalbin üzerini bir tortu kaplar; artık Hakk’ın sıfatlarını kabul etmekten tamamen uzaklaşmış olur. “Bakarsın ki ayetlerimiz hakkında onların bir tuzağı vardır. De ki: Allah’ın tuzağı daha süratlidir.” ifadesinin anlamı budur. Allah, bu şekli-maddi lütuf içinde hakiki kahrını gizleyerek onlara tuzak kurar. Sonunda yoksunluk ateşi azabına, rezil heyetlerden oluşan bir hayat yaşama çilesine, kötülük akrepleriyle iç içe olmaya, bu zahiri rahmet içinde katran elbisesini giymeye mahkum eder. “Şüphesiz resullerimiz kurduğunuz tuzakları yazıyorlar…” Daha belirtmiştik: bu âlemde meydana gelen her hadise semavi melekuta nakşedilir. Dolayısıyla, her insandan sadır olan güzel veya çirkin her amel mutlaka bu levhalara yazılır. Bu bağlamda her bedenin melekutu ile bu melekuti kaynaklar arasında bütünlük ve bağlantı vardır. Bir iyiliğe veya kötülüğe meylettiğimiz zaman, bunun sureti önce zihin aracılığıyla bedenimizin melekutuna resmedilir. Sonra bunun üzerinde düşünmeye başlarız. Nakış sağlamlaşır, ondan da azimet kaynaklansa, dolayısıyla kesin bir iradeyle zihin içindeki bu meyle sarılsak, ayaklarımızla fiile doğru hareket etmemiz suretiyle mühür olarak nakşedilir. Eğer bu meyil iyi ise o anda kalbin (fuad/gönül) ruha bakan cihetine, ruhun nuruyla aydınlanmış vicdan levhine tabedilir. Ameli akıl kuvveti de onu yazar. Ameli akıl kuvveti ise insan üzerine vekil kılınmış iki melekten sağ tarafta yer alanıdır. Nitekim, bu iki meleğe şöyle işaret edilmiştir: “Sağında ve solunda oturarak yaptıklarını yazarlar…” (Kaf, 17) Çünkü fuad (gönül) kalbin en güçlü tarafıdır. Şayet bu meyil kötü ise karanlık heyet kalpten uzak olduğu, kalp ile aralarında zat itibariyle bir münasebet olmadığı için hemen tabolunmaz. Eğer İlahi tevfik ulaşır da ruhani hidayet nurlarından biri parıldarsa ve o kimse pişman olup bağışlanma dilerse, hemen ona karşı himaye edilir ve affedilir. Yok eğer İlahi tevfik ulaşmazsa orada kalakalır. Derken nefis, sıfatlarının karanlığıyla ona destek olur. Dolayısıyla, bu meyil ve bu meyilden

492 • TEFSİRİ KEBİR / TE’VİLÂT

doğan amel, kalbin nefse bakan, nefsin karanlığıyla karanlığa gömülen tarafı olan göğüs levhinde kalıcı hale gelir. Zaten, bu fiilin ondan sadır olmasını sağlayan da bu cihetin ona galip gelmiş olmasıdır. Sonra bu fiili, sol cenahta yer alan ve daha zayıf olan hayal gücü yazar. “Sol tarafta oturan melek, işlenen kötülüğün üzerinden altı saat geçmeden onu yazmaz. Eğer kişi bu kötülükten dolayı bağışlanma dilerse, yazmaz, ısrar ederse yazar.” hadisinden kastedilen anlam da budur. Bu açıklama, Müslüman’ın amel defterinin sağ taraftan, kâfirin amel defterinin de sol taraftan verilmesini de izah edici niteliktedir. Amel defterinin geliş şekli ve keyfiyetine gelince, inşallah onu da yeri geldiğinde açıklayacağız. 23-Fakat, Allah onları kurtarınca bir de bakarsın ki onlar, yine haksız yere taşkınlık ediyorlar. Ey insanlar! Sizin taşkınlığınız ancak kendi aleyhinizedir; (bununla) sadece fâni dünya hayatının menfaatini elde edersiniz; sonunda dönüşünüz yine bizedir. O zaman, yapmakta olduklarınızı size haber vereceğiz. 24-Dünya hayatının durumu, gökten indirdiğimiz bir su gibidir ki, insanların ve hayvanların yiyeceklerinden olan yeryüzü bitkileri o su sayesinde gürleşip birbirine girer. Nihayet, yeryüzü ziynetini takınıp (rengârenk) süslendiği ve sahipleri de onun üzerinde kudret sahibi olduklarını sandıkları bir sırada, bir gece veya gündüz ona emrimiz (âfetimiz) gelir de onu sanki dün yerinde yokmuş gibi kökünden koparılarak biçilmiş bir hale getiririz. İşte iyi düşünecek kavimler için âyetlerimizi böyle açıklıyoruz. 25-Allah kullarını esenlik yurduna (Darisselâm) çağırıyor ve O, dilediğini doğru yola iletir. “…Sizin taşkınlığınız ancak kendi aleyhinizedir…” el-Bağyu= Taşkınlık, adaletin zıddıdır. Nasıl ki adalet bütün erdemleri kapsayan bir erdem ise, vicdani bir heyeti varsa ve vahdet nurunu nefse yansıtıyorsa, taşkınlık da ancak rezilliklere son noktaya kadar dalmış olmaktan kaynaklanır ki bütün rezillikleri gerektirir. Bu yüzden taşkınlık yapan kimse Hak’tan son derece uzak ve zulmetin de en koyu düzeyine varmıştır. Bu yüzden “Zulüm, kıyamet gününün karanlıklarıdır.” buyrulmuştur ve bu yüzden ayette “mazlumun aleyhinedir” denilmemiş “kendi aleyhinizedir” denilmiştir. Çünkü zulme uğrayan kimse onunla mutlu olur, zulmeden kimse de bedbahtlığın en son derecesine ulaşır.

YUNÛS SURESİ • 493

Zulüm “dünya hayatının menfaatinden…” başka bir şey değildir. Çünkü, adaletin karşıtı olan bütün ifrat ve tefritler tabii yararlanmalardır, hayvani lezzet almalardır. Bunlar da maddi hayatın bitmesiyle tükenirler. Yani tıpkı maddi hayat gibi çabuk yok olur, devamlılığı son derece azdır. Bununla ilgili olarak verilen örnek ise, yeryüzünün yağmur sularıyla yeşerip süslenmesi, sonra bitkilerinden yararlanma imkânı bulunmadan önce birtakım afetlerle bozulmasıdır ki, dünya hayatı da bu şekilde yok olup tükendiği zaman onu ebedi bedbahtlık ve kesintisiz elem verici azap izler. Bir hadiste şöyle buyruluyor: “Sevabı en çabuk verilen hayır, sıla-i rahimdir ve cezası en çabuk verilen kötülük de zalimlik ve yalancı şahitliktir.” Çünkü bu kötülüklerin faillerinin sırtına insanların hakları katlanarak biner. Bu yüzden bunların cezalarının verilmesi için uzun süre beklenmesine tahammül edilmez. Allah’ın hakları ile ilgili olarak tanınan mühlet, kulların haklarıyla ilgili olarak tanınmaz. Şeyhlerden birinin şöyle dediğini duymuştum: “Kendi eceliyle ölen çok az zalim vardır. Yaşlılık dönemine kadar yaşayan pek az fasık bulunur.” Bunun nedeni zalim ve fasık kişilerin, yüce Allah’ın korumaya inayet gösterdiği varlık düzeni hususunda O’na karşı çıkmaları , hikmeti ve adaleti ile ilgili olarak Ona muhalefet etmeleridir. “Allah…esenlik yurduna çağırır.” Herkesi, her şeyi hastalığın, felaketin, eksikliğin, yoksulluğun, yokluğun bulunmadığı; bilakis her kusurdan beriliğin, her korkudan eminliğin bulunduğu ruhani âlemin esenlik yurduna çağırır. “Ve O, dilediğini… iletir.” Onların içinde istidat sahiplerini “doğru yola…” birlik yoluna iletir. 26-Güzel davrananlara daha güzel karşılık, bir de fazlası vardır. Onların yüzlerine ne bir toz (kara leke) bulaşır ne de bir horluk (gelir). İşte onlar cennet ehlidirler. Ve onlar orada ebedî kalacaklardır. 27-Kötülük yapanlara gelince, kötülüğün cezası misli iledir. Onları zillet kaplayacaktır. Onları Allah’a karşı koruyacak hiç kimse yoktur. Onların yüzleri sanki karanlık geceden bir parçaya bürünmüştür. İşte onlar da cehennem ehlidir. Onlar, orada ebedî kalacaklardır. “Güzel davrananlara…” fiili, sözlü ya da ilmi hayır olarak hallerini güzelleştiren ve kemale ermelerinin sebebi olan bir şeyle gelenlere sevap olarak “daha güzel karşılık…” bu hayır sebebiyle üzerlerine inen kemalden bir ödül “bir de fazlası vardır.” Yükseltilmek suretiyle

494 • TEFSİRİ KEBİR / TE’VİLÂT

öncekinden yukarı bir mertebe vardır. Veya istidadın hayır ve kemalatı kabul etme kapasitesinde artış vardır. Bu da söz konusu kemalin, daha önce anlatıldığı gibi ilk istidatlarının üzerine indirilen feyiz nurunun eklenmesiyle bu fazlalık ödül gerçekleştirilir. “…Bulaşmaz…” kalplerinin yüzlerine nefsin sıfatlarının tortularından oluşan bir toz bulaşmaz, nefsin sıfatları kendilerine galip gelmez. “…Horluk gelmez…” kalplerinin süfli cihete meyletmesi neticesinde bir horluk yaşamazlar. “İşte onlar cennet ehlidirler…” bu, hallerinin ve yukarıda sözü edilen cennetlerden yükselişlerinin gerektirdiği bir ödüldür. “Ve onlar orada ebedi kalacaklardır.” “…Yapanlara gelince…” türlü “kötülük” işleyenlere gelince… istidatlarını kemali kabul etmekten perdeleyen ameli, sözlü ve akidevi kötülükler yapanlara gelince “kötülüğün cezası misli iledir.” İşledikleri kötülüklerden kalplerinin üzerinde biriken heyetlerin ve onların kalplerini arınmaktan ve nurlanmaktan alıkoymalarının oluşturduğu bir ceza vardır. “Onları zillet kaplayacaktır.” Süfli cihete meyletme zilletine gark olacaklardır. “Onları Allah’a karşı koruyacak hiç kimse yoktur.” Kimse onları bu zilletten, yüz üstü bırakılmışlıktan kurtaramaz. Çünkü perdeleri vardır ve tortular iyice kalıcılaştıkları için koruma nurunu kabul etmeleri mümkün değildir. “Onların yüzleri sanki karanlık geceden bir parçaya bürünmüştür.” Bunun nedeni de tabii meyiller ve aşağılayıcı amellerden oluşan karanlık heyetlerin aşırı derecede üstü üste binmiş olmasıdır. “İşte onlar cehennem ehlidir.” Bu da sürekli aşağılara yuvarlanmak şeklinde belirginleşen hallerinin gerektirdiği amellerin sonuçlarından ve fiillerden oluşan cehennem ateşiyle cezalandırılacaklardır. 28-Onların hepsini bir araya toplayacağımız, sonra da Allah’a ortak koşanlara: “Siz ve koştuğunuz ortaklar yerinizde bekleyin” diyeceğimiz gün artık onların (putlarıyla) aralarını tamamen ayırmışızdır. Ve onların ortakları, (putları) derler ki: “ Siz, bize ibadet etmiyordunuz. 29-Bu yüzden bizimle sizin aranızda şahit olarak Allah yeter. Şüphesiz ki biz sizin (bize) tapmanızdan tamamen habersizdik.” 30-Orada herkes geçmişte yaptıklarını karşısında bulur. Artık onlar gerçek sahipleri olan Allah’a döndürülmüşlerdir. Uydurmakta oldukları şeyler (bâtıl tanrıları) da onları terk edip kaybolmuştur.

YUNÛS SURESİ • 495

31- (Resûlüm!) De ki: Size gökten (semadan) ve yerden (arzdan) kim rızık veriyor? Ya da kulaklara ve gözlere kim mâlik (ve hakim) bulunuyor? Ölüden diriyi kim çıkarıyor, diriden ölüyü kim çıkarıyor? (Her türlü) işi kim idare ediyor? “ Allah” diyecekler. De ki: Öyle ise (Ona âsi olmaktan) sakınmıyor musunuz? 32-İşte O, sizin gerçek Rabbiniz olan Allah’tır. artık Hak’tan (ayrıldıktan) sonra sapıklıktan başka ne kalır? O halde nasıl (sapıklığa) döndürülüyorsunuz? 33-İşte böylece Rabbinin yoldan çıkanlar hakkındaki “Onlar inanmazlar” sözü gerçekleşmiş oldu. 34- (Resûlüm!) De ki: (Allah’a) ortak koştuklarınız arasında, (birini yokken) ilk defa yaratacak, arkasından onu (ölümünden sonra hayata) yeniden döndürecek biri var mı? De ki: Allah ilk defa yaratıp (ölümden sonra) onu yeniden (hayata) döndürür. O halde nasıl saptırılırsınız! 35-De ki: Ortak koştuklarınızdan Hakk’a iletecek olan var mı? De ki: “Hakk’a Allah iletir.” Öyle ise Hakk’a ileten mi uyulmaya daha lâyıktır; yoksa hidayet verilmedikçe kendi kendine doğru yolu bulamayan mı? Size ne oluyor? Nasıl (böyle yanlış) hükmediyorsunuz? 36-Onların çoğu, zandan başka bir şeye uymaz. Şüphesiz zan, hak (ilimden) namına hiçbir şeyin yerini tutmaz. Allah onların yapmakta olduklarını pek iyi bilen (Alim) dir. “Onların hepsini bir araya toplayacağımız gün…” en büyük toplantıda, mutlak varlığın cem aynında onları topladığımız zaman “sonra Allah’a ortak koşanlara…diyeceğiz.” Onların aralarında bulunan perdelenmişlere, Allah’tan başkasına sevgi beslemek ve kulluk sunmak suretiyle bu başkasının yanında yer alanlara diyeceğiz ki “yerinizde bekleyin.” Bulunduğunuz yerden ayrılmayın. “siz ve koştuğunuz ortaklar…” Bunun anlamı şudur: Onlar, durdukları yerde, beraber oldukları kimselerle dururlar. Fakat aralarındaki bağlar kesilmiş, sevgilerinin ve ibadetlerinin sebebi olan gerekçeler kesintiye uğramıştır. Mabud kulluk sunandan teberri etmiştir. Çünkü aralarındaki bağı oluşturan bedensel aletler ve tabii amaçlar ortadan kalkmıştır. “Onların aralarını tamamen ayırmışızdır.” Toplantı yerinde birlikte olmalarına rağmen hedef olarak onların aralarını ayırdık. Bu ayrılık, Mabudun mertebesinin yüksekliğinin, kulluk sunanın mertebesinin de alçaklığının,

496 • TEFSİRİ KEBİR / TE’VİLÂT

hallerinin tamamen farklı olduğunun ortaya çıkmasından sonra belirginleşir. Çünkü onların kulluk sundukları bazı kimseler şerefli olabilirler, melekler, Mesih, Üzeyir vb. Allah katında önceliği olan kimseler gibi. Nitekim, yüce Allah bir ayette şöyle buyurmuştur: “Tarafımızdan kendilerine güzel akıbet takdir edilmiş olanlara gelince, işte bunlar cehennemden uzak tutulurlar.” (Enbiya, 101) “Ve onların ortakları derler ki: Siz, bize ibadet etmiyordunuz.” Bilakis, şeytana ibadet ediyordunuz. Çünkü ona, zihinlerinizde uydurduğu batıl, bozguncu düşüncelere ve yalancı beklentilere uyuyordunuz. “Şahit olarak Allah yeter.” …Allah, size bunu emretmediğimizi, bize ibadet etmenizi istemediğimizi bilir. “Orada…” bu toplantı yerinde “herkes geçmişte yaptıklarını” dünyada yapıp ettiklerini dener ve tadar. “Artık onları…Allah’a döndürülmüşlerdir.” Ceza yerinde, ilahlarından kopuk vaziyette tek başlarına “gerçek sahipleri olan” cezalarını adalete uygun olarak veren Allah’a döndürülmüşlerdir. “Uydurmakta oldukları şeyler de onları terk edip kaybolmuştur.” Uydurdukları fikirler, dini prensipler, mezhebi ilkeler, yalancı vehimleri ve batıl kuruntuları ortadan kaybolmuştur. 37-Bu Kur’an Allah’tan başkası tarafından uydurulmuş bir şey değildir. Ancak, kendinden öncekini doğrulayan ve o Kitabı açıklayandır. Onda şüphe yoktur, o ümmül âlemlerin Rabbindendir. 38-Yoksa, Onu (Muhammed) uydurdu mu diyorlar? De ki: Eğer sizler doğru iseniz Allah’tan başka, gücünüzün yettiklerini çağırın da (hep beraber) onun benzeri bir sûre getirin. 39-Bilakis, onlar ilmini kavrayamadıkları ve yorumu kendilerine asla gelmemiş olan (Kur’an’ı) yalanladılar. Onlardan öncekiler de böyle yalanlamışlardı. Simdi bak, zalimlerin sonu nasıl oldu! 40-İçlerinden öylesi var ki ona (Kur’an’a) inanır, yine onlardan öylesi de var ki ona inanmaz. Rabbin bozguncuları en iyi bilendir. 41- (Resûlüm! ) onlar seni yalanlarlarsa de ki: Benim işim bana, sizin işiniz de size aittir. Siz benim yaptığımdan uzaksınız, ben de sizin yaptığınızdan uzağım. 42-Onlardan seni dinleyenler vardır. Fakat sağırlara -üstelik akılları da ermiyorsa-sen mi duyuracaksın?

YUNÛS SURESİ • 497

“Bu Kur’an…” uydurulmuş “bir şey değildir.” “Allah’tan başkası tarafından” … “Ancak kendinden öncekini doğrulayandır.” Levh-i Mahfuzu doğrulayandır. “Ve o kitabı açıklayandır.” Kendisinin kaynağını oluşturan ana kitabı (ümmül) açıklayandır. Nitekim, bir ayette şöyle buyrulmuştur: “O katımızda bulunan Ana Kitab’da mevcut, yüce ve hikmetle dolu bir Kitabdır.” (Zuhruf, 4) Yani Kur’an nasıl uydurulmuş olabilir ki, kendisinden önceki iki kitapta bulunan ilmi ispat etmiştir; Levh-i mahfuzdaki gibi mücmel ve ana kitabdaki gibi mufassal olarak açıklamıştır ve ana kitab onun tafsili konumundadır. “Bilakis, onlar ilmini kavrayamadıklarını…yalanladılar.” Çünkü, onun Allah’ın ilminde sabit oluşunun ve Efendimiz Hz. Muhammed’e (s.a.v) indirilişinin keyfiyetini bilmiyorlar. İlimleri bunu kavramakta yetersizdir, bu yüzden onu yalanladılar. “Ve yorumu onlara asla gelmemiştir.” Vaatleri ve örnekleri aracılığıyla işaret ettiği şeylerin zuhuru, işinin varacağı sonuç ve ilminin kapsadığı hususlar onlar açısından açıklığa kavuşmamıştır. Bu yüzden onların Kur’an’ı yalanlamaları imkânsızdır. Çünkü, Kur’an’ın hakikâtleri açığa çıktığı zaman hiç kimse onu inkâr edemez. Tıpkı bunların büyük bir cürüm olarak Kur’anı yalanlamaları gibi “Onlardan öncekiler de böyle yalanlamışlardı. Şimdi bak…nasıl oldu!” yalanladıkları için zalimlerin akıbeti nasıl oldu! “İçlerinden öylesi var ki ona inanır…” perdesinin inceliğinden dolayı ona inanacaktır. “Yine onlardan öylesi de var ki ona inanmaz.” Perdesi kalın olduğu için asla ona inanmaz. “Onlardan seni dinleyenler vardır.” Ama anlamıyorlar. Ya istidatları hiç olmadığı için, ya içlerindeki istidat nurunu perdeleyen karanlık heyetler iyice kökleştiği için ya da her ikisi birden olduğu için. Tıpkı akledemeyen, işitemeyen, işaretlerden anlamayan sağır gibi. Böyle bir kimseye anlatmak mümkün müdür? 43-Onlardan sana bakan da vardır. Fakat -hele (gerçeği) göremiyorlarsa-körleri sen mi doğru yola ileteceksin? 44-Şüphesiz ki Allah insanlara hiçbir şekilde zulmetmez, fakat insanlar kendilerine zulmederler. 45-Allah’ın onları, sanki günün ancak bir saati kadar kaldıklarını zanneder vaziyette yeniden diriltip toplayacağı gün aralarında birbirleriyle tanışırlar. Allah’ın huzuruna varmayı yalanlayanlar elbette zarara uğramışlardır. Zira onlar doğru yola gitmemişlerdi.

498 • TEFSİRİ KEBİR / TE’VİLÂT

46-Eğer onları tehdit ettiğimiz (azabın) bir kısmını sana (dünyada iken) gösterirsek (ne âlâ); yok eğer (göstermeden) seni vefat ettirirsek nihayet onların dönüşü de bizedir. (O zaman onlara ne olacağını göreceksin). Sonra, Allah onların yapmakta olduklarına da şahittir. “Onlardan sana bakan da vardır.” Ama Hak da senin hakikâtin de onlara görünmez, yukarıda zikrettiğimiz iki sebepten birinden dolayı. Ya da her ikisi birden mevcut olduğu için. Tıpkı gözü görmediği gibi basireti de kör olan, dolayısıyla ne gören ne de sezebilen âmâ gibi. Böyle bir kimseye nasıl yol gösterebilirsin?! “Şüphesiz, Allah insanlara hiçbir şekilde zulmetmez.” Bundan önce sağırlık ve körlükten söz edildi. Bu ikisi de idrak yeteneğinin olmayışına delalet eder. Buradan, haksızlık yapıldığı gibi bir anlam akla gelebilir. Çünkü bu bağlamda, bazı insanların istidat sahibi iken, bazısı böyle bir istidattan yoksundur. Böyle bir anlam akla gelebileceği için yüce Allah zulmü kendisinden olumsuzluyor. Çünkü, ilk baştan itibaren istidadın olmaması zulüm değildir. Zira hüviyeti bundan ibaret olan kimsenin hususiyeti itibariyle bundan daha iyi olması imkânsızdır. Dolayısıyla, imkân mertebelerinden sahip olduğu mertebe onun aynını gerektiriyordu. Tıpkı eşekliği devam ettiği sürece eşeğin insani idrak istidadına sahip olmasının mümkün olmaması gibi. Onun aynı, üzerinde bulunduğu eşeklik istidadının gerektirdiğidir. Ondan istidadının ötesinde olan bir şey istenemez. Şayet özgün varlığında yoksa böyle bir şey, zulüm sayılmaz. Ama karanlık heyetlerin kökleşmesi nedeniyle istidadı iptal olursa, bu hususta söylenecek bir şey yoktur. Bu bağlamda, her ikisi de nefsine zulmeden konumundadır. Birincisi, imkân derecelerinde yetersiz ve kendisinden yukarı olana göre eksik olduğu için. Örneğin, eşeğin insana göre yetersiz ve ona göre eksik olması, buna karşın kendi içinde yetersiz ve eksik olmaması gibi. Çünkü eşek kendi içinde yetersiz de değildir eksik de değildir. İkincisi ise açıktır. Buna göre “kendilerine zulmederler…” anlamı şöyledir: Payını eksiltirler. Ya da Allah insanlara kesinlikle zulmetmez. Yani onlardan istidatlarının üstünden bir şey isteyip de sonra onları cezalandırmaz, “fakat insanlar kendilerine zulmederler…” istidatlarını, yaratılış gayesinin dışındaki amaçlarda kullanırlar.

YUNÛS SURESİ • 499

“Allah’ın onları, sanki günün ancak bir saati kadar kaldıklarını zanneder vaziyette yeniden diriltip toplayacağı gün.” Çünkü hareketin farkında değildirler. Bu da zamandan gafil olmayı gerektirir. Hareketten gafil olan zamanın da farkında olmaz. Onlar için bir saat ile uzun bir zaman arasında fark yoktur. “Aralarında birbirleriyle tanışırlar.” Önceki beraberlik hükmünce ve hevanın dürtüsüyle birbirleriyle tanışırlar. Çünkü hevanın dürtüsü asli hemcinsliği gerektirir, tiksinmeyi değil. Ayrıca asli hemcinslik ve fıtri münasebet, yön birliği ve amaç ayniliği nedeniyle baki kalınca, aralarındaki tanışma hali de baki kalır. Ama arzuların farklılığı, görüşlerin birbirinden uzaklığı, varoluşun detaylarından ve geleneklerin sonuçlarından kaynaklanan nefsani heyetlerin değişikliği nedeniyle bu benzerlik kalmazsa, tanışma yerini inkâra, tanımamaya bırakır. “Allah’ın huzuruna varmayı yalanlayanlar elbette zarara uğramışlardır.” Çünkü bu esnada kimseyi tanımamamın neden olduğu korkunç bir yalnızlık içindedirler. Fasık gelenekleriyle perdelenmiş, fasit inanışlarının heyetleriyle örtülmüşlerdir. “Zira onlar doğru yola gitmemişlerdi.” İstidatlarının nuru iptal olmuştu. Bu yüzden Allah’a yönelemedikleri gibi tanışmaya da yol bulamamışlardır. Gazaba uğramış, dergâhtan kovulmuş olarak yüz üstü kalakalmışlardır. Kaynaşacakları, ünsiyet kuracakları kimse bulamazlar. 47-Her ümmetin bir Resulü vardır. Resulleri geldiği zaman, aralarında adaletle hükmedilir ve onlara asla zulmedilmez. 48-Doğru iseniz bu vaat (azap) ne zamandır? diyorlar. 49-De ki: “Ben kendime bile Allah’ın dilediğinden başka ne bir zarar ne de bir menfaat verme gücüne sahibim.” Her ümmetin bir eceli vardır. Ecelleri geldiği zaman artık ne bir saat geri kalırlar ne de ileri giderler. 50-De ki: Ne dersiniz? Allah’ın azabı size geceleyin veya gündüzün gelirse ne yaparsınız? Suçlular ondan hangisini istemekte acele ediyor 51-Başınıza belâ geldikten sonra mı O’na iman edeceksiniz, şimdi mi? (Çok geç). Halbuki onu (azabın gelmesini) istemekte acele ediyordunuz?

500 • TEFSİRİ KEBİR / TE’VİLÂT

52-Sonra o kendilerine zulmedenlere, “Ebedî azabı tadın!” denilecek. Kazanmakta olduğunuzdan başkasının karşılığını mı bulacaksınız? 53- “O (azap) bir gerçek midir?” diye senden haber istiyorlar. De ki: Evet, Rabbime and olsun ki o şüphesiz gerçektir ve siz âciz bırakacak değilsiniz. 54- (O zaman) zulmeden herkes yeryüzündeki bütün servete sahip olsa (azaptan kurtulmak için) elbette onu feda eder. Ve azabı gördükleri zaman için için yanarlar. Aralarında adaletle hükmolunur ve onlara zulmedilmez. 55-Bilesiniz ki, göklerde (semavatta) ve yerde (arzda) olan her şey Allah’ındır. Yine bilesiniz ki, Allah’ın vaadi hakk’dır, fakat onların çoğu bilmez. 56-O hem diriltir hem de öldürür ve yalnız O’na döndürüleceksiniz. “ Her ümmetin bir Resulü vardır…” nefsani hallerde onların hemcinsleri olan bir resulleri vardır. Ki aralarında kaynaşma meydana gelsin de ondan istifade edebilsinler. O da onların akıllarının düzeyine, anlayışlarının derecesine inebilsin ve onları hallerini düzeltecek şeylerle arındırsın, perdelerini kaldırsın, bulundukları makamdan yükselmelerini sağlayacak şeyleri onlara öğretsin, onları Allah’a iletsin. “Resulleri geldiği zaman, aralarında…hükmedilir.” Hidayete erenlerin hidayet üzere olduğuna, sapanların sapık olduğuna, mutluların mutluluğuna ve bedbahtların bedbahtlığına hükmedilir. Çünkü, Resulün varlığı ile birlikte bütün bunlar açığa çıkar. Kimisi Resule yakınlığından dolayı ona itaat ettiği ve kimisi de uzaklığından dolayı onu inkâr ettiği için. “ Adaletle…” Nebiynin haline galip olan adalet ilkesine göre aralarında hükmedilir. Çünkü, Nebiynin halinin, hayat tarzının ve izlediği yolun zahiri adalettir. “Onlara asla zulmedilmez.” Hallerinin dışında herhangi bir şey kendilerine nispet edilip de onunla cezalandırılmazlar. Ya da Resulün varlığıyla sebepler ortaya çıktığı için onunla hidayete erenlerin kurtarılıp sabitleştirilmesi ve onunla sapanların da helak edilip azaba uğratılması şeklinde aralarında hükmedilir. “Doğru iseniz bu vaat ne zamandır? diyorlar.” Kıyametten perdelendikleri için, onun anlamını kavramadıkları için inkâra sapıyorlar. Eğer perdelerini kaldırmak ve nefis giysilerinden sıyrılmak suretiyle kıyametin keyfiyetini bilselerdi bu hususta Nebiyleri

YUNÛS SURESİ • 501

inkâr etmez, tasdik ederlerdi. “De ki: Ben kendime bile…sahip değilim…” Hz. Nebi (s.a.v) sahiplik ve tesir etme gücünü kendinden olumsuzlayarak aşamalı bir şekilde onları fiil tevhidine yönlendiriyor. Bütün bunların Allah’ın dilemesiyle kendisinden sudur ettiğini vurguluyor, ki kıyametin etkilerini bilsinler, öğrensinler. Ardından küçük kıyametin, ecellerinin sona ermesiyle gerçekleştiğini açıklıyor. Çünkü kudret tümüyle Allah’ın elindedir: “Her ümmetin bir eceli vardır…” 57-Ey insanlar! Size Rabbinizden bir öğüt, gönüllerdekine bir şifa, müminler için bir hidayet ve rahmet gelmiştir. 58-De ki: Ancak Allah’ın lûtfu ve rahmetiyle, işte bunlarla sevinsinler. Bu, onların (dünya malı olarak) topladıklarından daha hayırlıdır. 59-De ki: Allah’ın size indirdiği rızıktan bir kısmını helâl, bir kısmını da haram bulmanıza ne dersiniz? De ki: Allah mı size izin verdi, yoksa Allah’a iftira mı ediyorsunuz? 60-Allah’a karşı yalan uyduranların kıyamet günü (âkıbetleri) hakkındaki kanaatleri nedir? Şüphesiz, Allah insanlara karşı lûtuf sahibidir. Fakat, onların çoğu şükretmezler. 61-Ne zaman sen bir işte bulunsan, ne zaman Kur’an’dan bir şey okusan ve siz ne zaman bir iş yaparsanız, o işe daldığınız zaman biz mutlaka üstünüzde şahidizdir. Ne yerde (arzda) ne gökte (semada) zerre ağırlığınca bir şey Rabbinden uzak (ve gizli) kalmaz. Bundan daha küçüğü ve daha büyüğü yoktur ki apaçık Kitab da (levh-i mahfuzda) bulunmasın. 62-Bilesiniz ki, üzülmeyecekler de. Allah’ın dostlarına korku yoktur; onlar

63-Onlar, iman edip de takvaya ermiş olanlardır. 64-Dünya hayatında da ahirette de onlara müjde vardır. Allah’ın sözlerinde asla değişme yoktur. İşte bu, büyük kurtuluşun kendisidir. “Ey insanlar! Size…bir öğüt…gelmiştir.” Vaat ve tehdit, uyarı ve müjde, cezaya sürükleyici günahlardan alıkoyma ve sevabı kazanmayı gerektirici amellere teşvik etme esasına dayalı olarak nefislerinizi tezkiye edici bir öğüt gelmiştir, ki korku ile ümit dengesini koruyarak

502 • TEFSİRİ KEBİR / TE’VİLÂT

amel edesiniz. “Gönüllerdekine bir şifa” yani kalplerdeki şüphe, nifak, kalleşlik, hainlik gibi hastalıklara karşı bir şifa gelmiştir. Söz konusu hastalıkları hakikâtleri, yakını inanca götüren hikmetleri öğreterek, kalpleri marifetleri kabul edecek şekilde arındırarak, tevhid nuruyla aydınlatarak, sıfat tecellilerine hazırlayarak tedavi eder. “Bir hidayet…” ruhlarınızı zati müşahedeye ileten bir hidayet gelmiştir. “Ve rahmet…” nefis makamının öğütle, kalp makamının arındırma ile ve ruh makamının hidayet ile hazırlanması sonucu istidadın husule gelmesinden sonra üç makamın her birine uygun kemalatı bahşeder. “Müminler için…” bütün bunlar, önce tasdik, ardından yakin, son olarak da gözlem şeklinde müminler içindir. “De ki: Allah’ın lûtfu ile…” üç makamda kabiliyet sahibi olmayı muvaffak kılmasıyla “ve rahmetiyle…” üç mertebede ahlaki, ilmi ve keşfi bağışlar şeklinde rahmetini bahşetmesiyle ilgilensinler ve eğer sevineceklerse “bunlara sevinsinler…” miktarı az, değeri düşük fani şeylerle sevinmesinler. Bu, “onların topladıklarından daha hayırlıdır.” İfsat edici değersiz şeylerden, insanı küçük düşüren rezilliklerden, kısacası dünya metaının kırıntılarından daha hayırlıdır. Tabi eğer dirayet ve zekâ ehli iseler, değer ve himmet erbabı iseler. “De ki: Allah’ın size indirdiği…ne dersiniz?” Bana haber verin; hakikâtler, marifetler, haller, bağışlar, adap ve şeriatlar, öğüt ve nasihatler gibi Allah’ın size indirdiği manevi rızıklar hakkında ne dersiniz?! Onların bazısını “haram buldunuz…” ilk kısımdaki bağışlar gibi… bazısını da “helal buldunuz…” ikinci kısımdaki bağışlar gibi. “De ki: Allah mı size izin verdi?” haram kılma ve helal sayma yetkisini Allah mı size verdi? “Yoksa Allah’a iftira mı ediyorsunuz? Allah’a karşı yalan uyduranların kıyamet günü hakkındaki kanaatleri nedir?” kalbin nefis giysilerinden sıyrılıp yakin derecesini elde etmesinden ibaret olan orta kıyamet veya zati tevhit ve aynen zuhurdan ibaret olan büyük kıyamet günü hakkındaki kanaatleri nedir? Daha doğrusu geride onlara dair bir zan, bir kanaat kalmaz. Ya da ölümden ve yoksunluğun gerçekleşmesinden ibaret olan küçük kıyamet hakkında ne düşünüyorlar? Diğer bir ifadeyle o sırada bu zanları kendileri için bir vebal ve azaba dönüşür. “Şüphesiz, Allah insanlara karşı lûtuf sahibidir.” Hem zahir hem batın ilimler lûtfederek, bu iki ilim türünü

YUNÛS SURESİ • 503

bahşederek, onları kabul etmelerini sağlayarak, istidatlarını onları kabul etmeye hazırlayarak ikramda bulunur. “Fakat onların çoğu şükretmezler.” Allah’ın nimetlerine karşı şükür görevlerini yerine getirmezler. Kendilerine bahşedilen istidatları ve ilimleri cüzi menfaatler, maddi kazançlar elde etmek için kullanırlar. Dolayısıyla Allah’ın nimetine karşı nankörlük ettikleri için de daha fazla nimetin kendilerine verilmesinin de önüne geçmiş olurlar. “Bilesiniz ki, Allah’ın dostlarına…” benlikte fena bularak ahadiyet (teklik) hüviyeti aynına gark olanlara “korku yoktur…” kendilerinde varlık namına bir kırıntı kalmadığı için ondan dolayı yoksunluk cezasından korkmazlar. Zaten, ulaştıkları makamın ötesinde bir gaye de yoktur. Bu yüzden böyle bir gayenin kendilerini perdelemesinden de endişe etmezler. “Onlar üzülmeyecekler de…” kemalat ve lezzetten herhangi birini kaçırmaları imkânsız olduğu için bundan dolayı üzülmeleri de söz konusu olmaz. Said b. Cübeyr (r.a.) ‘den rivayet edilir: Resulullah ‘a (s.a.v) Allah’ın dostları (velileri) kimlerdir? diye soruldu. Buyurdu ki: Onlar, görmeleriyle Allah’ı zikreden kimselerdir.” Bu, Resulullah’ın (s.a.v) bize sunduğu latif bir işarettir. Ömer (r.a) den rivayet edilir: Resulullah’ın (s.a.v) şöyle dediğini duydum: Allah’ın öyle kulları vardır ki, onlar Nebi ve şehit olmadıkları halde kıyamet günü Nebiler de şehitler de onların Allah katındaki derecelerine gıpta ile bakarlar.” Orada hazır bulunanlar dediler ki: Ya Resulallah! Onlardan, onların amellerinden bize haber ver; belki onları severiz. Buyurdu ki: Onlar öyle bir toplulukturlar ki, aralarında akrabalık bağı veya birbirlerinden alıp verdikleri ortak malları olmadığı halde sırf Allah için birbirlerini severler, yüzleri nurdur. Nurdan minberler üzerinde otururlar. İnsanlar korktukları zaman onlar korkmazlar. İnsanlar üzüldükleri zaman onlar üzülmezler,” Sonra Resulullah (s.a.v) yukarıdaki ayeti okudu. “Nurdan minberler üzerinde otururlar.” ifadesiyle ilk akıl ve ondan sonra gelen ruhani yüce kaynaklarla temas halinde oluşlarına işaret ediliyor.

504 • TEFSİRİ KEBİR / TE’VİLÂT

“Onlar, iman edip de takvaya ermiş olanlardır.” Şayet bu cümle Allah’ın velilerinin sıfatı olarak ele alınırsa şöyle bir anlam elde edilir: Onlar hakiki imanla (iman edip) inanıp varlık kalıntılarından, çeşitlenmenin zuhurundan sakınan kimselerdir. “Dünya hayatında…onlara müjde vardır.” amellerde ve ahlakta istikametin varlığı ile nefis cennetleriyle müjdelenirler. “ahirette de…” sıfat nurlarının, ruhani hakikâtlerin ve Hakkani marifetlerin zuhuru şeklinde müjde vardır onları için. Ki bunlar da kalp cennetinin ve bunlarla zevk alıp lezzetlenmenin müjdesi mahiyetindedirler. “Allah’ın sözlerinde asla değişme olmaz.” Onlara varit olan Allah’ın hakikâtlerinde, onlara açılan isimlerinde, üzerlerine inen tecelli hükümlerinde asla değişme olmaz. Şayet “Onlar, iman edip de takvaya ermiş olanlardır.” İfadesi başlı başına bir ifade olarak kabul edilirse, o takdirde şöyle bir anlam belirginleşir: Onlar, yakini imanla inanan, nefis perdelerinden, vehim menşeli şüpheler ve şeytandan kaynaklanan vesveseler gibi keşif engellerinden sakınan kimselerdir. Onlar için dünya hayatında, nefsin serinliğini hissetme lezzeti ve sekinet duygusunun inmesiyle nefsin mutmain olması şeklinde müjde vardır. Ahirette de sıfat tecellilerinin zevkini, mükaşefe nurlarının eserlerini bulma müjdesi vardır. Ledünni ilimlerinden ve yakini hikmetlerinden oluşan Allah’ın sözlerinde veya Allah’ın, onların yaratılışlarının esası kıldığı fıtratlarında asla değişme olmaz. Çünkü her nefis bir kelimedir. 65- (Resûlüm) Onların (inkârcıların) sözleri seni üzmesin. Çünkü bütün izzet (ve üstünlük) Allah’ındır. O, işitendir, bilendir. 66-İyi bilin ki, göklerde (semavatta) ve yerde (arzda) ne varsa yalnız Allah’ındır. (O halde) Allah’tan başka ortaklara tapanlar neyin ardına düşüyorlar! Doğrusu onlar, zandan başka bir şeyin ardına düşmüyorlar ve onlar sadece yalan söylüyorlar. 67-O, geceyi içinde dinlenesiniz diye sizin için yaratan, (çalışıp kazanmanız için de) gündüzü aydınlık kılandır. Şüphesiz, bunda dinleyen bir toplum için ibretler vardır.

YUNÛS SURESİ • 505

68- (Müşrikler:) “Allah çocuk edindi” dediler. Hâşâ! O bundan münezzehtir. O’nun (çocuğa) ihtiyacı yoktur. Göklerde (semavatta) ve yerde (arzda) ne varsa O’nundur. Bu hususta yanınızda herhangi bir delil yoktur. Allah hakkında bilmediğiniz bir şeyi mi söylüyorsunuz? 69-De ki: Allah hakkında yalan uyduranlar asla kurtuluşa eremezler. 70-Dünyada bir miktar geçim (sağlarlar), sonra dönüşleri bizedir; sonra da inkâr etmekte oldukları şeylerden ötürü onlara şiddetli azabı tattırırız. 71-Onlara Nuh’un haberini oku: Hani o kavmine demişti ki: “Ey kavmim! Eğer benim (aranızda) durmam ve Allah’ın âyetlerini hatırlatmam size ağır geldi ise, ben yalnız Allah’a dayanıp güvenirim. Siz de ortaklarınızla beraber toplanıp yapacağınızı kararlaştırın. Sonra işiniz başınıza dert olmasın. Bundan sonra (vereceğiniz) hükmü, bana uygulayın ve bana mühlet de vermeyin.” 72- “Eğer yüz çeviriyorsanız, zaten ben sizden bir ücret istemedim. Benim ecrim Allah’tan başkasına ait değildir ve bana Müslümanlardan olmam emrolundu.” 73-Yine de onu yalanladılar, biz de hem onu hem de onunla beraber gemide bulunanları kurtardık ve onları (yeryüzünde) halifeler kıldık; âyetlerimizi yalanlayanları da boğduk. Bak ki uyarılanların (fakat inanmayanların) sonu nasıl oldu! 74-Sonra onun arkasından birçok Resulleri kendi toplumlarına gönderdik. Onlara mucizeler getirdiler. Fakat onlar daha önce yalanladıkları şeye inanacak değillerdi. İşte haddi aşanların kalplerini biz böyle mühürleriz. 75-Sonra onların ardından da Firavun ve toplumuna Musa ile Harun’u mucizelerimizle gönderdik, fakat onlar kibirlendiler ve günahkâr bir toplum oldular. 76-Katımızdan onlara hakk (mucize) gelince: “Bu elbette apaçık bir sihirdir” dediler. 77-Musa: “Size hakk geldiğinde onun için (hep böyle) mi dersiniz? Bu bir sihir midir? Halbuki sihirbazlar iflâh olmazlar” dedi.

506 • TEFSİRİ KEBİR / TE’VİLÂT

78-Onlar dediler ki: Babalarımızı üzerinde bulduğumuz (dinden) bizi döndüresin ve yeryüzünde ululuk sizin ikinizin olsun diye mi bize geldin? Halbuki biz size inanacak değiliz. 79-Firavun dedi ki: Bilgili bütün sihirbazları bana getirin! 80-Sihirbazlar gelince Musa onlara: Atacağınızı atın, dedi. 81-Onlar (iplerini) atınca, Musa dedi ki: “Sizin getirdiğiniz sihirdir. Allah, onu boşa çıkaracaktır. Çünkü Allah, bozguncuların işini düzeltmez.” 82- “Suçluların hoşuna gitmese de Allah, sözleriyle gerçeği açığa çıkaracaktır.” 83-Firavun ve kavminin kendilerine işkence etmesinden korkuya düştükleri için kavminden bir grup gençten başka kimse Musa’ya iman etmedi. Çünkü Firavun, arzda ululuk taslayan (bir diktatör) ve haddi aşanlardan idi. 84-Musa dedi ki: Ey kavmim! Eğer Allah’a inandıysanız ve O’na teslim olduysanız sadece O’na güvenip dayanın. 85-Onlar da dediler ki: “Allah’a dayandık. Ey Rabbimiz! Bizi o zalimler topluluğu için deneme konusu kılma! 86-Ve bizi rahmetinle o kâfirler topluluğundan kurtar!” 87-Biz de Musa ve kardeşine: Kavminiz için Mısır’da evler hazırlayın ve evlerinizi namaz kılınacak yerler yapın, namazlarınızı da dosdoğru kılın. (Ey Musa!) Müminleri müjdele! diye vahdettik. 88-Musa dedi ki: Ey Rabbimiz! Gerçekten sen Firavun ve kavmine dünya hayatında ziynet ve nice mallar verdin. Ey Rabbimiz! (Onlara bu nimetleri), insanları senin yolundan saptırsınlar ve elem verici cezayı görünceye kadar iman etmesinler, diye mi (verdin)? Ey Rabbimiz! Onların mallarını yok et, kalplerine sıkıntı ver (ki iman etsinler). 89- (Allah): “İkinizin de duası kabul olunmuştur. O halde siz doğruluğa devam edin ve sakın o bilmezlerin yoluna gitmeyin!” dedi. 90-Biz, İsrailoğullarını denizden geçirdik. Ama Firavun ve askerleri zulmetmek ve saldırmak üzere onları takip etti. Nihayet (denizde) boğulma haline gelince, (Firavun:) “Gerçekten, İsrailoğullarının inandığı ilâh’dan başka ilâh olmadığına ben de iman ettim. Ben de Müslümanlardanım!” dedi.

YUNÛS SURESİ • 507

91-Şimdi mi (iman ettin)! Halbuki, daha önce isyan etmiş ve bozgunculardan olmuştun. 92- (Ey Firavun!) Senden sonra geleceklere ibret olması için, bugün senin bedenini (cansız olarak) kurtaracağız. İşte insanlardan birçoğu, hakikâten âyetlerimizden gafildirler. 93-And olsun biz İsrailoğullarını güzel bir yurda yerleştirdik ve onlara temiz nimetlerden rızık verdik. Kendilerine ilim gelinceye kadar ayrılığa düşmediler. Şüphesiz ki Rabbin, kıyamet günü onların, aralarında ihtilaf etmekte oldukları şeyler hakkında hükmedecektir. 94- (Resulüm!) Eğer sana indirdiğimizden (bu anlattığımız olaylardan) kuşkuda isen, senden önce Kitabı (Tevrat’ı) okuyanlara sor. And olsun ki, Rabbinden sana hak gelmiştir. Sakın şüphecilerden olma! 95-Allah’ın âyetlerini yalanlayanlardan da olma, sonra ziyana uğrayanlardan olursun. 96-Gerçekten haklarında Rabbinin sözü (hükmü) sabit olanlar, inanmazlar. 97-Kendilerine (istedikleri) bütün mucizeler gelmiş olsa bile, elem verici azabı görünceye kadar inanmayacaklardır. 98-Yunus’un kavmi müstesna, (halkını yok ettiğimiz ülkelerden) herhangi bir ülke halkı, keşke (kendilerine azap gelmeden) iman etse de bu imanları kendilerine fayda verseydi! Yunus’un kavmi iman edince, kendilerinden dünya hayatındaki rüsvaylık azabını kaldırdık ve onları bir süre (dünya nimetlerinden) faydalandırdık. 99- (Resûlüm!) Eğer Rabbin dileseydi, yeryüzündekilerin hepsi elbette iman ederlerdi. O halde sen, inanmaları için insanları zorlayacak mısın? 100-Allah’ın izni olmadan hiç kimse inanamaz. O, akıllarını kullanmayanları murdar (inkârcı) kılar. 101-De ki: “Göklerde ve yerde neler var, bakın (da ibret alın!)” Fakat inanmayan bir topluma deliller ve uyarılar fayda sağlamaz. 102-Onlar, kendilerinden önce gelip geçmiş toplumların (acıklı) günlerinin benzerlerinden başkasını mı bekliyorlar? De ki: Haydi bekleyin! Şüphesiz ben de sizinle beraber bekleyenlerdenim.

508 • TEFSİRİ KEBİR / TE’VİLÂT

103-Biz, sonra Resullerimizi ve aynı şekilde iman edenleri kurtarırız. Müminleri kurtarmak üzerimize bir hak’dır. 104-De ki: “Ey insanlar! Benim dinimden şüphede iseniz, (bilin ki) ben Allah’ı bırakıp da sizin taptıklarınıza tapmam, fakat ancak sizi öldürecek olan Allah’a kulluk ederim. Bana müminlerden olmam emrolundu.” 105- “Ve (bana) hanîf (Allah’ın birliğini tanıyıcı) olarak yüzünü dine çevir; sakın müşriklerden olma, diye (emredildi).” 106-Allah’ı bırakıp da sana fayda veya zarar vermeyecek şeylere tapma. Eğer bunu yaparsan, o takdirde sen mutlaka zalimlerden olursun. 107-Eğer Allah sana bir zarar dokundurursa, onu yine O’ndan başka giderecek yoktur. Eğer sana bir hayır dilerse, O’nun keremini geri çevirecek de yoktur. O, hayrını kullarından dilediğine eriştirir. Ve O bağışlayandır, esirgeyendir. 108-De ki: Ey insanlar! Size Rabbinizden Hak (Kur’an) gelmiştir. Artık kim doğru yola gelirse, ancak kendisi için gelecektir. Kim de saparsa, o da ancak kendi aleyhine sapacaktır. Ben sizin üzerinize vekil değilim. (Sadece tebliğ etmekle memurum). 109- (Resûlüm!) Sen, sana vahyolunana uy ve Allah hükmedinceye kadar sabret. O hakimlerin en hayırlısıdır. “Onların sözleri seni üzmesin..” Onların sözlerinden etkilenme. Çünkü onların sözleri sadece inattır. Sen Allah’ın izzetini ve kahrını müşahede et; o zaman onlara fena nazarıyla bakarsın, amellerini, sözlerini ve seni tehdit edegeldikleri şeyleri önemsiz , boş şeyler olarak görürsün. Allah’ın kuvvetini ve izzetini müşahede eden kimse, bütün kuvvet ve izzeti O’na ait görür. Ondan başkasına ait ne kuvvet var ne de değiştirme kudreti. “O, işitendir…” onların senin hakkında söyledikleri sözleri işitir ve bundan dolayı onlara hakkettikleri cezayı verir. “Bilendir…” onlara karşı ne yapılması lazım geldiğini bilir. Ardından, yüce Allah onların zayıflıklarını, acizliklerini ve Nebiye galip gelmelerinin imkânsızlığını şu sözleriyle açıklıyor: “İyi bilin ki, göklerde (semada) ve yerde (arzda) ne varsa yalnız Allah’ındır…” Göklerde (semada) ve yerde (arzda) ne varsa hepsi Allah’ın mülkü, tasarrufu ve karşı

YUNÛS SURESİ • 509

konulmaz egemenliği altındadır. Hiçbir varlık O’nun izni ve dilemesi, muktedir kılması olmadan hiçbir şeye güç yetiremez. “Allah’tan başka ortaklara tapanlar neyin ardına düşüyorlar!” Allah’ı bir yana bırakarak birtakım düzmece tanrılara tapanlar neyin peşindedirler! Her şey Allah’ın karşı konulmaz egemenliği ve mülkü altında olduğuna göre, onların, Allah’ın dışında taptıkları şeyler herhangi bir şey değildir. Ne etkileri vardır ne de güçleri. “Doğrusu onlar zandan…” kendi zanlarınca vehmettikleri, hayal âleminde tasavvur ettikleri şeylerden “başka bir şeyin ardına düşmüyorlar.” Onlar aslında varlığı olmayan bir şey için varlık takdir ediyorlar. “O…sizin için…” cisim gecesini yaratandır. “içinde dinlenesiniz diye…” ve ruh gündüzünü de yaratmıştır, ki onda eşyanın hakikâtini ve sizi Allah’a iletecek şeyleri göresiniz. “Şüphesiz bunda dinleyen bir toplum için ibretler vardır.” Allah’ın bunlar aracılığıyla sunduğu sözlerini işitip batınını anlayan, sınırlarını kavrayan, böylece Allah’ın sıfatlarına ve isimlerine muttali olan, Allah’ı onlarla mevsuf ve onlarla isimlenmiş olarak müşahede eden kimseler için ibretler vardır. “Allah çocuk edindi, dediler.” Kendisinin hemcinsi olan bir malulü (illetlerin sonucu olan bir varlığı) çocuk edindi. “Haşa! O bundan münezzehtir.” Burada, yüce Allah, benzeri bir şeyin olmasından tenzih ediliyor. “O’nun ihtiyacı yoktur.” O’nun varlığı kendi zatı iledir, diğer başka her şeyin varlığı da O’ndandır. Böyle iken, başka bir şey nasıl O’nun hemcinsi, benzeri olabilir? Varlığın tümü kendine ait olan zatın dengi bir şey olabilir mi? “Onlara Nuh’un haberini oku…” Allah’a en sahih şekilde tevekkül edişi, kavmine, kavminin Allah’a ortak koştukları varlıklara fena gözüyle bakışı, onlara ve kurdukları tuzaklara aldırış etmeyişi ile ilgili haberi anlat, ki oradan hareketle senin durumundan gerekli ibret derslerini çıkarsınlar. Çünkü bütün Nebiyler, tevhid dini, Allah ile kaim olmak ve mahlukata iltifat etmemek hususunda aynı mertebededirler. “Musa dedi ki: Ey Kavmim! Eğer…inandıysanız…” yakini bir imanla inanmışsanız, “Ona güvenip dayanın…” Burada tevekkül etmek, güvenip dayanmak İslam’ın ayrılmaz bir özelliği olarak gösteriliyor. Zaten tevekkül, özü Allah’a teslim etmek demektir. Dikkât edilirse İslam, imanın bir gereği olarak gösterilmiyor. Yani eğer imanınız ve yakininiz kemal derecesine ulaşmışsa, imanınız nefislerinizde etki etmişse, nefsi sırf Allah’a özgü olan, O’nda fena bulan bir varlık haline getirmişse, o zaman tevekkül etmesi lazım gelir.

510 • TEFSİRİ KEBİR / TE’VİLÂT

Çünkü fenanın ilk mertebesi, fiillerin fena bulmasıdır, sonra sıfatların, sonra da varlığın. Fena hali tamamlanınca tevekkül gereklilik arz eder. O da fiillerin fenasıdır. Eğer “İslam” derken boyun eğme anlamı kastedilirse, bu takdirde İslam tevekkül açısından şart olur, onun bir gereği olmaz. Dolayısıyla şöyle bir anlam karşımıza çıkar: Eğer imanınız yakin olarak sahih olursa, buna dayanarak tevekkül edin; ama sizin fiilinizin olmaması, ne kendiniz ne de bir başkası için tesir ve güç tasavvur etmemeniz şartıyla. Bilakis, sizin ölü gibi iradesiz boyun eğmeniz gerekir. Çünkü tevekkülün sahih oluşunun şartı fiil ve kuvvet bakiyelerinin fena bulmasıdır. Tıpkı “Eğer bu ağaçtan hoşlanmıyorsan, gücün yetiyorsa onu kökünden sök.” demek gibi. Surenin bundan sonraki ayetlerinden bazısı tevil kabul etmeyen türdendir, bazısı ise şimdiye kadar yaptığımız açıklamalarla anlamları belirginleşmiştir.

HÛD SURESİ • 511

HÛD SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Elif. Lam. Ra. (Bu sana inzal olan), hikmet sahibi “Hakiym” her şeyden haberdar “Habiyr” olan tarafından âyetleri sağlamlaştırılmış, sonra da açıklanmış bir Kitabdır. 2- (De ki: Bu Kitab) “Yalnız Allah’dan başkasına ibadet etmemeniz için (indirildi). Şüphesiz ki ben, “O”nun tarafından size bir uyarıcı ve müjdeleyiciyim. 3-Ve Rabbinizden mağfiret dilemeniz, sonra da ona tevbe etmeniz için (indirildi. Eğer bu emrolunanları yaparsanız), Allah sizi, tayin edilmiş bir süreye kadar güzel bir şekilde yaşatır, fazlasını yapan herkese de iyiliğinin karşılığını verir. Eğer yüz çevirirseniz, ben sizin başınıza gelecek büyük bir günün azabından korkarım. 4-Dönüşünüz yalnız Allah’adır. O, her şeye kadirdir. 5-Dikkat edin! Bilesiniz ki, onlar (düşmanlıklarını) gizlemeleri için göğüslerini çevirirler (gönüllerinden geçeni gizlerler). İyi bilin ki, onlar elbiselerine büründükleri zaman dahi, Allah onların gizlediklerini de, açığa çıkardıklarını da bilir. Çünkü O, kalplerin özünü bilendir. 6-Yeryüzünde (Arz’da) yürüyen her canlının rızkı, yalnızca Allah’ın üzerinedir. Allah o canlının durduğu yeri ve sonunda bırakılacağı mekanı bilir. (Bunların) hepsi açık bir Kitab da (levh-i mahfuz’da) dır. “Elif. Lam. Ra. …Bir Kitabdır…” Bu harflerle ilgili değerlendirmelerimize daha önce yer vermiştik. “Ayetleri sağlamlaştırılmış…” aynları, hakikâtleri külli âlemde sağlamlaştırılmıştır. Daimi olarak kendi halleri üzere olacak şekilde değişmeden, dönüşmeden, bozulmadan ve her türlü eksiklikten ve afetten korunmuş surette korunmuşlardır. “Sonra da açıklanmış…” cüzi âlemde açıklanmıştır. Zahirde beyan edilmiş, belli bir ölçüde muayyen

512 • TEFSİRİ KEBİR / TE’VİLÂT

kılınmıştır. “Hikmet sahibi tarafından…” Kitabın sağlamlaştırılması ve açıklanması hikmet sahibi Allah tarafındandır. Allah onu ilim ve hikmet üzerinde bina etmiştir. Ondan daha güzelinin, daha sağlamının olması mümkün değildir. “Her şeyden haberdar olan Allah tarafından…” Allah bu Kitabın ayrıntılarından haberdardır, onu ölçü, vakit ve tertip olarak hakim düzen içerisinde ayrıntılı biçimde açıklamıştır. “Allah’tan başkasına ibadet etmemeniz için…” Yani bu Kitab, hal ve delil diliyle, Allah’a yönelik olarak yerine getirdiğiniz ibadete başkasını ortak yapmayın ve ibadeti sırf “O”na yönelik olarak sunun, demektedir. “Şüphesiz ki ben, “O”nun tarafından size bir uyarıcı ve müjdeciyim.” Bu, Resulün diliyle iletilmiş bir sözdür. Şirkin cezası ve sorumluluğu ile ilgili olarak size hikmet sahibi ve her şeyden haberdar olan Allah’a karşı uyarıyorum ve tevhidin sevabı ve faydası ile ilgili olarak da müjdeliyorum. “Ve Rabbinizden mağfiret dilemeniz…için.” Yani, “O”nu Bir bilin, başkasına bakma, çoklukla perdelenme, eşyayla kayıtlanma, eşyanın, hatta kendi fiil ve sıfatlarınızın ötesine geçmemenin heyetlerinden sizi bağışlamasını talep edin. “Sonra da Ona tevbe etmeniz için…” zat olarak Onda fena bulmak suretiyle Ona dönün. “… yaşatır.” dünyada “güzel bir şekilde…” şeriata ve adalete uygun olarak, fena sonrası beka halinde, vefat vaktinize kadar nimetlendirir, yararlandırır. “Fazlasını yapan herkese…verir.” ahlakta, ilimde ve kemalatta fazilet sahibi olanlara “iyiliğinin…” karşılığını sevap ve dereceler olarak verir. Ya da fena bulmanız vaktine kadar soyutlanmanız durumunda fiil ve sıfat tecellilerinin lezzetleriyle sizi yararlandırır. Yahut istidat hususunda fazilet sahibi olanlara faziletinin karşılığını kemal derecesi ve yükseliş ve yakınlaşma esnasında mertebe olarak verir. “Eğer yüz çevirirseniz…” Eğer tevhide ve soyutlanıp varlıktan sıyrılmaya arkanızı dönerseniz “ben sizin başınıza gelecek büyük bir günün azabından korkarım.” O gün size çok ağır ve meşakkâtli gelecektir. O gün, her şeye gücü yeten Allah’a dönüş günüdür. Diğer bir ifadeyle yüce Allah’ın kadirlik sıfatıyla zuhur etmesi ve sizi azapla kahretmesi sonucu acizliğinizin, taptığınız düzmece tanrıların acizliklerinin ortaya çıktığı gündür. 7-O, hanginizin amelinin daha güzel olacağı hususunda sizi imtihan etmek için, Arş’ı su üzerinde iken, gökleri (semavatı) ve yeri (arzı) altı günde yaratandır. Yemin ederim ki, (Resûlüm!): “Ölümden sonra muhakkak diriltileceksiniz” desen, kâfir olanlar derhal “Bu, açık bir büyüden başka bir şey değildir” derler.

HÛD SURESİ • 513

8-And olsun, eğer biz onlardan azabı sayılı bir süreye kadar ertelesek, mutlaka “onun gelmesini engelleyen nedir?” derler. Bilesiniz ki, kendilerine azap geldiği gün, bir daha onlardan uzaklaştırılacak değildir. Ve alay etmekte oldukları şey, onları çepeçevre kuşatacaktır. “O…gökleri (semavatı) ve yeri (arzı) altı günde yaratandır.” Cismani âlemi altı cihet içinde yarattı. “Arşı su üzerinde idi…” ilk akıl dediğimiz arşı, ilk ilim üzerinde bina edilmiş, ona dayanıyordu ve varlık olarak cisimler âleminden önceydi. Şayet daha önce yaptığımız gibi altı günü gizlenme müddeti, göklerin (semavatı) ve yerin (arşın) yaratılışını da yüce Allah’ın mevcudatın tafsilatıyla gizlenmesi olarak tevil edersek, arşının su üzerinde olmasının anlamı, onun gizlenmenin başlamasından önce insanlar tarafından bilindiği şeklinde belirginleşir. Tıpkı “onu bilerek yaptım” demen gibi. Yani bana malum olduğu halde ya da ben onu bilen olduğum halde. Diğer bir ifadeyle bilinirliğe dayalı olarak. Tıpkı Resulullah’ın (s.a.v) “nasıl sabahladın?” diye sorması üzerine Harise’nin “gerçek bir mümin olarak sabahladım” demesi gibi. Resulullah (s.a.v) “Her hakkın bir hakikâti var, senin imanının hakikâti nedir? diye sorması üzerine de “cennetlikleri ziyaretleşirken, cehennemlikleri de didişirken gördüm. Rabbimin arşını apaçık olarak gözlemledim” demiş ve Resulullah (s.a.v) “Doğru söyledin. Bu halini sürdür.” buyurmuştur. Şeriatta heyulani madde, birçok yerde su olarak tabir edilir. Bunlardan biri şu hadistir: “Yüce Allah’ın ilk yarattığı şey bir cevherdir. Ona celal gözüyle baktı, cevher utancından eridi; yarısı su yarısı ateş oldu.” Eğer bu hadiste işaret edilen suyu heyulani madde olarak tevil edersek kastedilen anlam şu şekilde belirginleşir: Onun arşı, göklerin (semavatın) ve yerin (arzın) yaratılmasından önce, zaman olarak değil, ama zat olarak maddeden üstündü, mertebe olarak onun üzerindeydi. Dilersen, bu tevili kendi varlığının ayrıntılarına uyarlayabilirsin. Bu takdirde anlam şöyle olur: Ruhani kuvvetler semalarını ve beden arzını hamilelik süresinin en azı olan altı ayda yarattı. Müminin kalbinden ibaret olan arşı da bedenin badesi olan suyun üzerindeydi, onu bürümüştü, ona asılıydı, tasvir ve tedbir anlamında ona taalluk etmişti. “Hanginizin amelinin daha güzel olacağı hususunda sizi imtihan etmek için…” eşyanın yaratılışının amacını insanların amellerinin açığa

514 • TEFSİRİ KEBİR / TE’VİLÂT

çıkması olarak belirledi. Yani, varlığa tabi ve cezaya esas oluşturan tafsili bilgi ile bilmek için onları yarattık. “hanginizin ameli daha güzel olacağı hususunda.” Çünkü Allah’ın ilmi iki kısımdır: Bir kısmı, levhtedir ve eşyanın varlığından öncedir. Bir kısmı ise, mahlukat mazharlarının varlığından ve deneme, sınama anlamında beladan sonradır. Burada bu kısım ilimden bahsediliyor. 9-Eğer insana tarafımızdan bir rahmet (nimet) tattırır da sonra bunu ondan çekip alırsak, tamamen ümitsiz ve nankör olur. 10-Eğer kendisine dokunan bir zarardan sonra ona bir nimet tattırırsak, elbette “Kötülükler benden gitti” der. Çünkü o (bunu derken) şımarıktır, kibirlidir. “Eğer insana tarafımızdan bir rahmet tattırırsak…” İnsan, yoksullukta-zenginlikte, sıkıntıda-rahatta, hastalıkta-sağlıkta Allah’a güvenmeli, O’na tevekkül etmelidir. Nimetin varlığıyla, çalışmasıyla, nimeti kazanmadaki tasarrufu ile, kuvveti ile, nimeti talep etme kudreti ile ve de diğer sebep ve vasıtalar ile Allah’tan perdelenmemelidir. Aksi takdirde nimetin yitirilmesi durumunda ümitsizlik, varlığı durumunda da nankörlük, şımarma ve aç gözlülük yapar. Böylece Allah’tan uzaklaşıp O’nu unutur. Allah da onu unutur. Onun için insan, nimetin verilmesini de verilmemesini de başkasından değil sadece Allah’tan bilmelidir. Şayet Allah sağlık veya nimet gibi rahmet nitelikli bir şey bahşederse, önce bunu O’ndan bilerek O’na şükretmelidir. Nimeti bahşedeni nimet suretinde müşahede etmelidir. Sonra hastalığında, ibadetinde ve Allah’ın nimet üzerindeki haklarını eda etmede bedeninin organlarını kullanmak suretiyle şükrünü eda etmelidir. Ardından dil ile hamdü sena ederek, Allah’ın bu nimeti kendisinden almaya mutlak güç sahibi olduğuna kesin olarak inanarak şükretmelidir. Nimete karşı şükrünü eda etmek suretiyle nimeti koruması ve arttırması gerekir. Yüce Allah’ın şu sözüne kesin olarak güvenmesi lazımdır: “Eğer şükrederseniz, elbette size nimetimi arttıracağım.” (İbrahim, 7) Emirülmüminin Ali (a.s) şöyle buyurmuştur: “Size nimetlerin etrafları ulaştığı zaman, az şükretmek suretiyle onları azaltmaya koşmayın. Sonra bu nimet birinden geri alındığı zaman da sabretsin, nimetin elinden gitmesinden dolayı üzülmesin. Bu nimeti, yine kendisinin maslahatına olmak üzere Allah’ın aldığını, başkasının almadığını bilsin.”

HÛD SURESİ • 515

Çünkü yüce Allah, evladını terbiye eden müşfik bir baba gibi kullarını terbiye eder. Daha doğrusu bir babadan daha şefkâtli ve daha merhametlidir. Çünkü baba, yüce Allah’ın bildiği şeylerden perdelenmiştir. Bir baba sadece evladının acil ve zahiri maslahatlarını bilebilir. Allah ise hem gaybı hem de görülen âlemi bilir. Kulların dünyevi ve uhrevi maslahatlarını eksiksiz bir şekilde bilir. Bu yüzden kul, Allah’ın fiiline rıza göstermeli ve kendisinden aldığı nimetten daha iyisini vermesini ummalıdır. Çünkü Allah’tan rahmetinden umut kesen kimse O’ndan uzaktır, O’nun rahmetini algılayamaz. Bunun nedeni anlayış kapasitesinin dar, Allah’ın rububiyetinden perdelenmiş olmasıdır. Rahmetinden gelen feyzin genel ve daimi olduğunu göremez. Sonra kul, kendisinden alınan nimete yeniden kavuştuğu zaman, nimetin varlığından dolayı şımarıkça sevinmemelidir, nimeti yitirdiği zaman üzülmemesi gerektiği gibi. Nimete kavuştuğu zaman insanlara karşı onunla övünmemelidir. Bu tür tavırlar cehaletin göstergeleridir, nefsin hakimiyet kurup belirginleşmesinin belirtileridir. Aksi takdirde bu nimetin kendisinden ve kendisi için olmadığını bilirdi. Kendisinden ve kendisi için olmayan bir şeyle ne diye başkalarına karşı övünsün ki? Bilakis, nimet Allah için ve Allah’tandır. 11-Ancak (musibetlere) sabredip güzel iş yapanlar böyle değildir. İşte onlar için bir bağış ve bir büyük mükâfat vardır. 12-Belki de sen (müşriklerin:) «Ona (gökten) bir hazine indirilseydi veya onunla beraber bir melek gelseydi!» demelerinden ötürü sana vahyolunan âyetlerin bir kısmını (duyurmayı) terk edeceksin ve bu yüzden ruhun daralacaktır. (İyi bil ki) sen ancak bir uyarıcısın. Allah ise her şeye vekîldir. 13-Yoksa, «Onu (Kur’an’ı) kendisi uydurdu» mu diyorlar? De ki: Eğer doğru iseniz Allah’tan başka çağırabildiklerinizi (yardıma) çağırın da siz de onun gibi uydurulmuş on sûre getirin. 14-Eğer (onlar) size cevap veremiyorlarsa, bilin ki, o ancak Allah’ın ilmiyle indirilmiştir ve O’ndan başka ilâh yoktur. Artık siz müslüman oluyor musunuz? 15-Kim, dünya hayatını ve zinetini istemekte ise, işlerinin karşılığını orada onlara tam olarak veririz ve orada onlar hiçbir zarara uğratılmazlar.

516 • TEFSİRİ KEBİR / TE’VİLÂT

“Ancak sabredenler…böyle değildir.” Bu grup, insanların genelinden istisna tutuluyor. Yani bu tür insanlar her iki halde de karamsarlığa kapılıp nankörlük eder ya da şımarıkça sevinip nimetle övünür; ama Allah ile beraber olup sabreden, sıkıntı, nimet, zorluk ve bolluk hallerinde O’nunla beraber duranlar öyle değildirler. Nitekim, Ömer (r.a) şöyle demiştir: “Fakirlik ve zenginlik iki binektir; hangisine bindiğime bakmam.” “Ve güzel iş yapanlar…” her iki halde de zikredilen hususlarda maslahatlarına olan şeyleri yapanlar. “İşte onlar için bir bağış…vardır.” her iki halde de nefsin ümitsizlik, nankörlük, sevinç ve övünme ile zuhur etmesi günahından bağışlanma “ve bir büyük mükâfat vardır.” Fiil ve sıfat tecellileri sevabından ve cennetlerinden oluşan büyük bir mükâfat vardır. “Belki de sen….sana vahyolunan ayetlerin bir kısmını terk edeceksin.” Müşrikler, Hz. Resulün (s.a.v) sözlerini iradeleriyle kabul etmedikleri, ifsat edici önerilerle sözlerini inkâr ettikleri, ona inatla ve alayla karşılık verdikleri için Hz. Resulün göğsü daralıyor, akıcı ve rahat bir şekilde konuşamıyordu. Çünkü irade konuşmayı cezp eder. Dinleyicinin kabul etmesi konuşmacının şevkini arttırır, geniş kapsamlı ve rahat bir şekilde konuşmasını sağlar. Konuşmacı sözlerini kabul eden bir mahal bulamayınca rahat konuşamaz, içinde bir sıkıntı kalır. Bu yüzden, yüce Allah Resulünü cesaretlendiriyor, kuvvetini harekete geçiriyor, şevkini arttırıyor: “Sen ancak bir uyarıcısın; (Nezirsin)” buyuruyor. Senin uyarman zorunlu olarak şu iki faydayı doğurur: Ya perdeyi kaldırır, dolayısıyla yüce Allah’ın muvaffak kıldığı kimseler üzerinde etkili olup onları doğru yola iletir. Ya da Allah’ın muvaffak kılmadığı kimselerin gerekçelerini, delillerini geçersiz kılacak bir somut delil işlevini görür. “Allah her şeye vekildir.” Her türlü hidayet Onun yetkisi dahilindedir. “Kim dünya hayatını…istemekte ise…” Amel eden bir kimse, eğer dünyevi bir niyetle zahiren uhrevi bir amel işliyorsa, o kimse bu ameliyle dünyevi hazlarda, nasiplerden birinden başkasını istememektedir. Yüce Allah, dünyevi ecrini eksiksiz bir şekilde verir; ama ahiret sevabı namına herhangi bir şey elde edemez. Çünkü herkesin, hayatının gereği olarak, işlediği amelle ilgili olarak dünyadan bir nasibi vardır, bir de yaratılışının esasını oluşturan fıtratı uyarınca uhrevi bir nasibi vardır. İşlediği amelle dünyadan başka bir şey istemediği zaman, yüzünü dünyaya yöneltmiş ve ahirete de sırt çevirmiş olur. Bu noktada dünyevi nasip, onu kendine

HÛD SURESİ • 517

çeker ve yüzünü süfli cihete çevirir. Bu bakımdan uhrevi nasiple ilgili olarak da bir perde olur. Derken fıtratı tersyüz olur, hevasının neşesine uyar. Nefis, kendine özgü hazları elde etme hususunda kalbi hizmetine sokar. Böylece uhrevi nasibi dünyevi payına eklenir. “orada onlara…” nasipleri eksik verilmez. Yani işledikleri amellerin dünyevi sevaplarında en küçük bir eksilme olmaz. Çünkü kalp, nefsin şekline göre biçimlenince, kalbin nasibi de nefsin hazlarının şeklini alır. 16-İşte onlar, ahirette kendileri için ateşten başka hiçbir şeyleri olmayan kimselerdir; burada (dünyada) yaptıkları da boşa gitmiştir; yapmakta oldukları şeyler (zaten) batıldır. 17-Rabbin tarafından (gelmiş) açık bir delile dayanan ve kendisini Rabbinden bir şahidin izlediği, ayrıca kendisinden önce, bir önder ve bir rahmet olarak Musa’nın Kitab’ı (elinde) bulunan kimse (inkârcılar gibi) midir? Çünkü bunlar Ona (Kur’an’a) inanırlar. Zümrelerden hangisi onu inkâr ederse işte cehennem ateşi onun varacağı yerdir, bundan şüphen olmasın; zira bu, senin Rabbin tarafından bildirilmiş gerçektir; fakat insanların çoğu inanmazlar. 18-Kim Allah’a karşı yalan uydurandan daha zalim olabilir? Onlar (kıyamet gününde) Rablerine arz edilecekler, şahitler de: İşte bunlar Rablerine karşı yalan söyleyenlerdir, diyecekler. Bilin ki, Allah’ın lâneti zalimlerin üzerinedir! 19-Onlar, (insanları) Allah’ın yolundan alıkoyan ve onu eğri göstermek isteyenlerdir. Ahireti inkâr edenler de onlardır. 20-Onlar, yeryüzünde (Allah’ı) âciz bırakacak değillerdir; onların Allah’tan başka (yardım isteyecekleri) dostları da yoktur. Onların azabı kat kat olacaktır. Çünkü onlar (gerçekleri) ne görebiliyorlar ne de kulak veriyorlardı. 21-İşte onlar kendilerini ziyana uğrattılar. Uydurmakta oldukları şeyler de kendilerinden kaybolup gitti. 22-Şüphesiz onlar, ahirette en çok ziyana uğrayanlardır. “İşte onlar, ahirette kendileri için ateşten başka hiçbir şeyleri olmayan kimselerdir.” Bunun nedeni, kalplerinin dünyevi perdelerle azap görmesi, istidatlarının gereklerinden yoksun kalması, kazandığı şeylerin özleriyle örtüşmediği için acı çekmesidir. “Yaptıkları da boşa

518 • TEFSİRİ KEBİR / TE’VİLÂT

gitmiştir.” Dünyada iken işledikleri iyilikler de dünyevi bir niyetle işlendikleri için ahirette boşa gitmiştir. Çünkü Hz. Resulullah (s.a.v) bir hadiste şöyle buyurmuştur: “Ameller niyetlere göredir; her kişiye niyet ettiği vardır.” “Rabbi tarafından açık bir delile dayanan…” Dünya hayatını isteyen kimse rabbinden gelmiş bir delile dayanan kimse gibi midir? Yani bu ikisi arasında mertebe bakımından büyük bir uzaklık vardır. Bir delile dayanan, yani akli bürhani yakine veya vicdani keşfe dayanan ve yakını izleyen kimse, Rabbinden “bir şahide…” uyar. Yani tevhide ilişkin akli bürhani delili tasdik eden Kur’an’a, Nübüvvetin sıhhatine, dinin temel prensiplerine, ayrıca bu Kur’an’dan önce de “Musa’nın Kitabı” na uyar. Yani bu Kitaptan önce Musa’nın Kitabındaki bürhana uyar. Ki O Kitab; “bir önder” dir, peşinden gidilir. Amaçların gerçekleşmesi hususunda sarılması gereken bir önderdir. “Bir rahmet” tir. Rahmet özelliğiyle insanları doğru yola iletir, onları tezkiye eder, onlara hikmeti ve şeriatı öğretir. “Bunlar ona inanırlar.” Bir hakikât olarak inanırlar, dünyevi hazlar peşinde değildirler. “Kim Allah’a karşı yalan uydurandan daha zalim olabilir?” Allah’tan başkası için varlık ispat etmek, kelam ve benzeri sıfatları Allah’tan başkasına nispet etmek suretiyle O’na karşı yalan uydurandan daha zalim kimse var mı? “Onlar Rablerine arz edilecekler…” ilk toplanma yerinde perdelenmiş ve yüz üstü bırakılmış olarak Rablerinin huzurunda durdurulacaklardır. “Şahitler…diyecekler…” muvahhitler: “İşte bunlar Rablerine karşı yalan söyleyenlerdir.” şirk işlemek suretiyle iftira atan, sonra zulümlerin en büyüğü olan bu şirkleri yüzünden kovulan ve lanetlenen kimselerdir, diyecekler. “Onlar…alıkoyanlardır.” Onlar, insanları tevhid yolundan alıkoyan, dosdoğru olan bu yolu insanlara eğri göstermeye çalışan kimselerdir. Onlar Hak’tan perdelendikleri gibi ahiretten de perdelenmişlerdir. Onların dışındaki din mensupları, dindarlar öyle değildir. 23-İnanıp da güzel işler yapan ve Rablerine gönülden boyun eğenlere gelince, işte onlar cennet ehlidir. Onlar orada ebedî kalırlar. 24-Bu iki zümrenin (müminlerle kâfirlerin) durumu, kör ve sağır ile gören ve işiten kimseler gibidir. Bunların hali hiç eşit olur mu? Hâlâ ibret almıyor musunuz?

HÛD SURESİ • 519

25-And olsun, biz Nuh’u kavmine Resul gönderdik. Onlara: «Ben (dedi), sizin için mübiyn neziyrim (apaçık bir uyarıcıyım). 26-Allah’tan başkasına kulluk etmeyin! Ben, size (gelecek) elem verici bir günün azabından korkuyorum.» 27-Kavminden ileri gelen kâfirler dediler ki: «Biz seni sadece bizim gibi bir insan olarak görüyoruz. Bizden, basit görüşle hareket eden alt tabakamızdan başkasının sana uyduğunu görmüyoruz. Ve sizin bize karşı bir üstünlüğünüzü de görmüyoruz. Bilakis, sizin yalancılar olduğunuzu düşünüyoruz.» 28- (Nuh) dedi ki: Ey kavmim! Eğer ben Rabbim tarafından (bildirilen) açık bir delil üzerinde isem ve O bana kendi katından bir rahmet vermiş de bu size gizli tutulmuşsa, buna ne dersiniz? Siz onu istemediğiniz halde biz sizi ona zorlayacak mıyız? “İnananlar…” yakını gaybi imanla iman edip “güzel işler yapanlar…” tevbe, gerçek züht, pişmanlık, ibadet, sabır, şükür ve bunlarla uyumlu süluk ve makam ehli kimselerin amelleri türünden kendilerini Allah’la buluşmaya ve O’na yakiyn olmaya ehil kılan ameller işleyenler, “Rablerine gönülden boyun eğenler…” Onun karşısında zelil olan, iştiyakla O’na güvenip mutmain olan, her şeyden ilgisini kesip kendini O’na adayan, O’nda fena bulmaya çabalayan kimselere gelince, “İşte onlar” kalpler cennetinin “ehlidir. Onlar orada ebedi kalırlar.” “Kavminden ileri gelen kâfirler dediler ki…” akılları ve akıllarının algıladığı şeylerle perdelenen, dünyevi şeylerle dolu, dünyevi olgulara güç yetiren kavminin eşrafından olan kimseler dediler ki: “Biz seni sadece bizim gibi bir insan olarak görüyoruz.” Böyle demelerinin sebebi, zahiri olmaları, vehimle karışık, hevanın etkisiyle şaşkına dönmüş akıllarının sınırlarının ötesine taşmamalarıdır. Böyle bir akıl, geçimlik akıldır. Bu gibi kimseler, bir insanın, kendilerinin akıl olarak vardıkları düzeyin ötesine geçebileceğini düşünemezler. İstidat ve kemalat mertebelerinden, tavır ötesi tavırlardan, mertebe üstünde mertebelerden…ancak Allah’ın bildiği nice düzeylerden haberdar değildirler. Nübüvvet makamını ve bu makamın anlamını da bilmezler. “Bizden, basit görüşle hareket eden alt tabakamızdan başkasının sana uyduğunu görmüyoruz.” Bizden aşağı olan yoksullarımız sana uyuyorlar. Çünkü onların nazarında mertebe ve üstünlük, mal ve makam ile ölçülür. Bu da yüce Allah’ın işaret buyurduğu dünyevi bir bakış açısıdır: “Onlar, dünya hayatının görünen yüzünü bilirler. Ahretten ise, onlar tamamen gafildirler.” (Rum, 7)

520 • TEFSİRİ KEBİR / TE’VİLÂT

“Basit görüşle hareket eden…” görüşün açığı ve ilk düzeyiyle hareket ederler. Çünkü akılları zayıf, dünya geçimini temin edecek şeyleri kazanma hususunda acizlik içindedirler. Biz ise fikir ve kapsamlı bakış sahibiyiz. Yetersiz akıllarıyla hakikâte, manevi fazilete karşı perdelendikleri için böyle söylüyorlar. Çünkü akıllarının tüm tasarruf alanı dünyevi geçim yollarını bulmakla sınırlıdır ve bu sınırın ötesine de gidemezler. Nuh’un (a.s) tabileri ise uzun vadeli himmetlerin, kutsal etrafında dönen akılların erbabıdırlar. Akıllarını sırf dünya geçimliğinde kullanmazlar. Geçimliği kazanmanın,elde etmenin türlü yollarını, yöntemlerini bulmak için çaba sarf etmezler. İşte kavminin ileri gelenleri bu yüzden onların akıllarını küçümsediler, “basit” olarak nitelediler. “Ve sizin bize karşı bir üstünlüğünüzü de göremiyoruz.” Bizim benimsediğimiz değerler açısından sizin bize göre ileride olduğunuzu da göremiyoruz. Çünkü onların nazarında fazilet, üstünlük zenginlikle, mal ve makam sahibi olmakla sınırlıdır. “Bilakis sizin yalancılar olduğunuzu düşünüyoruz.” Aklımızın ve kıvrak zekâmızın geniş kapasitesine rağmen sizin ispat ettiğiniz şeyleri idrak edemememiz, söylediklerinizi anlamamamız sizin yalancılar olduğunuzun delilidir. “Eğer ben Rabbim tarafından açık bir delil üzerinde isem…buna ne dersiniz?” Sizin akıl yoluyla bu delile boyun eğmeniz, bu delili benimsemeniz gerekmez mi? “Ve O bana kendi katından bir rahmet vermişse?…” keşif mahiyetli, somut delil derecesinin ötesinde özel bir hidayet bahşetmişse “kendi katından…” , buna ne dersiniz? Ledünni ilimler ve Nübüvvet makamı gibi aklın kullandığı maddi yol ve yöntemlerin ötesinde bir hidayet bahşetmişse bana ne diyeceksiniz? “Bu size gizli tutulmuşsa…” zahire takılıp batından, halka karışıp hakikâtten perdelendiğiniz için bu gerçeği göremiyorsanız, böyle bir ihtimali düşündünüz mü? Bunu algılamak ancak istidat sahibi kimselerde bulunan irade ile mümkündür. Böyle iken sizi buna nasıl zorlayabilir, mecbur ederiz ki? “Siz onu istemediğiniz halde…” sizi ona zorlayamayız. Ama onu kavramak, algılamak istiyorsanız nefisleriniz tezkiye edin, istidatlarınızı arındırın. Eğer size bağışta bulunulursa, inkârınızı terk edersiniz. Derken üzerinizde irade nuru yansır ve bunları kabul edersiniz, inşallah.

HÛD SURESİ • 521

29-Ey kavmim! Allah’ın emirlerini bildirmeye karşılık sizden herhangi bir mal istemiyorum. Benim mükâfatım ancak Allah’a aittir. Ben iman edenleri kovacak değilim; çünkü onlar Rablerine kavuşacaklardır. Fakat ben sizi, bilgisizce davranan bir topluluk olarak görüyorum. 30-Ey kavmim! Ben onları kovarsam, beni Allah’dan (O’nun azabından) kim korur? Düşünmüyor musunuz? 31-Ben size: “Allah’ın hazineleri benim yanımdadır” demiyorum, gaybı da bilmem. “Ben bir meleğim” de demiyorum. Sizin gözlerinizin hor gördüğü kimseler için, “Allah onlara asla bir hayır vermeyecektir” diyemem. Onların kalplerinde olanı, Allah daha iyi bilir. Onları kovduğum takdirde ben gerçekten zalimlerden olurum.» 32-Dediler ki: Ey Nuh! Bizimle mücadele ettin ve bize karşı mücadelede çok ileri gittin. Eğer doğrulardan isen, kendisiyle bizi tehdit ettiğini (azabı) bize getir! 33- (Nuh) dedi ki: «Onu size ancak dilerse Allah getirir. Ve siz (Allah’ı) âciz bırakacak değilsiniz. 34-Eğer Allah sizi azdırmak istiyorsa, ben size öğüt vermek istesem de, öğüdüm size fayda vermez. (Çünkü) O sizin Rabbinizdir. Ve (nihayet) O’na döndürüleceksiniz.» 35- (Resûlüm!) Yoksa, «Bunu uydurdu» mu diyorlar? De ki: «Eğer onu uydurduysam günahım bana aittir. Fakat ben sizin işlediğiniz günahtan uzağım.» 36-Nuh’a vahyolundu ki: Kavminden iman etmiş olanlardan başkası artık (sana) asla inanmayacak. Öyle ise onların işlemekte olduklarından (günahlardan) dolayı üzülme. 37-Gözlerimizin önünde ve vahyimiz (emrimiz) uyarınca gemiyi yap ve zulmedenler hakkında bana (bir şey) söyleme! Onlar mutlaka boğulacaklardır! “…Allah’ın emirlerini bildirmeye karşılık, sizden herhangi bir mal istemiyorum.” Sizin açınızdan her şeyin amacı, dünya geçimliğini temin etmekle sınırlıdır. Bense sizden bunu istemiyorum; o halde iddia ettiğiniz gibi akıllı iseniz benim amacıma dikkât edin. “Ben iman edenleri kovacak değilim.” Onlar Allah katında yakınlık ehli, makam sahibidirler. Eğer onları kovarsam Allah’ın düşmanı, O’nun velilerinden uzaklaşan

522 • TEFSİRİ KEBİR / TE’VİLÂT

biri olurum ve o takdirde Nebiy olamam. “Fakat ben sizi, bilgisizce davranan bir topluluk olarak görüyorum.” Kişiyi Allah ile buluşmaya ehil kılan şeyleri bilmeyen, Allah’tan ve Allah ile buluşmaktan habersiz cahillersiniz. Aklınız dünya zevklerinden dolayı başınızdan gittiği veya beyinsiz olduğunuz için. Bu beyinsizliğinizle de müminlere eziyet ediyorsunuz. “Ey Kavmim!…beni Allah’tan kim korur?” kulları üzerinde karşı konulmaz güce sahip Allah’a karşı kim korur beni, eğer “onları kovarsam” , onları kovduğum için de O’nun kahrını hakkedersem, kimin gücü beni korumaya yeter? “Düşünmüyor musunuz?” insani fıtratın gereği olarak düşünüp bu söylediklerinizden vazgeçmez misiniz? “ Ben size: “Allah’ın hazineleri benim yanımdadır” demiyorum.” Ben Nübüvvetin üstünlüğünü, zenginlikle, mal çokluğuyla, gaiplerden haberdar olmakla, meleklikle iddia etmiyorum ki, bunlara sahip olmadığımı gerekçe göstererek inkâr edesiniz! Sizin hakir gördüğünüz, aşağılayıcı gözlerle baktığınız yoksul müminler için de sizin söylediğiniz gibi “Allah onlara asla bir hayır vermeyecektir, diyemem.” Çünkü bana göre hayır, Allah katında olandır, mal değildir. “Onların kalplerinde olanı, Allah daha iyi bilir.” Benden de sizden de daha iyi bilir. O, onların değerini de önemini de daha iyi bilir. Ama onların değeri o kadar büyüktür ki Allah’tan başkası bunu bilemez. “…O takdirde ben…” Yani onlarda hayır olmadığını söylediğim veya onları kovduğum takdirde “gerçekten zalimlerden olurum.” 38-Nuh gemiyi yapıyor, kavminden ileri gelenler ise, yanına her uğradıkça onunla alay ediyorlardı. Dedi ki: «Eğer bizimle alay ediyorsanız, iyi bilin ki siz nasıl alay ediyorsanız biz de sizinle alay edeceğiz! 39-Kendisini rezil edecek azabın kime geleceğini ve sürekli bir azabın kimin başına ineceğini yakında bileceksiniz.» 40-Nihayet, emrimiz gelip de sular coşup yükselmeye başlayınca Nuh’a dedik ki: “(Canlı çeşitlerinin) her birinden birer çift ile (boğulacağına dair) aleyhinde sözü geçmiş olanlar dışında-aileni ve iman edenleri gemiye yükle!” Zaten onunla beraber pek azı iman etmişti.

HÛD SURESİ • 523

“Nuh gemiyi yapıyor…” Ayetin zahirinin delalet ettiği kadarıyla tefsiri haktır ve inanılması, tasdik edilmesi gerekir. Ayetin zahiri tefsirini, tarihi kaynaklarda tufan kıssası, tufanın zamanı, keyfiyeti ve kemiyeti ile ilgili olarak anlatılanlar bazında tasdik etmek zorunludur. Teviline gelince: Ayette geçen gemiyi, kendisinin ve kendisiyle beraber kavminden iman edenlerin kurtulmalarına vesile olan şeriat olarak tevil etmek mümkündür. Nitekim, Resulullah (s.a.v) şöyle buyurmuştur: “Benim ehl-i beytim Nuh’un gemisi gibidir; ona binen kurtulur, ona binmekten kaçınan ise boğulur.” Tufan da heyuli denizin kabararak, Nebiye tabi olmak, nefis tezkiyesi yapmak suretiyle ondan soyutlanamayan kimseleri helak etmesi şeklinde tevil edilebilir. Nitekim, İdris Peygamberin (a.s) kavmine hitap ederken şöyle dediği rivayet edilir: “Şu dünya su dolu bir denizdir; eğer bir gemi edinirsen bedeninin harap olması durumunda bu gemiye biner, bu denizden kurtulup âlemine ulaşırsın. Aksi takdirde denizde boğulur, helak olursun.” Buna göre “Nuh gemiyi yapıyor…” ifadesi, salih ameller levhalarından ve amellerin tanzim etmek ve muhkemleştirmek için kullandığı ilim levhlerinden bir şeriat ediniyor, anlamına gelir. “Kavminden ileri gelenler ise, yanına her uğradıkça onunla alay ediyorlardı.” Her şeyi mubah saymalarıyla bilinen, şeriata bağlı kalıp kurallarına riayet edenler alay eden ahlaksızların ve ayak takımı ayyaşların her zaman görülebilecek bir tavrıdır bu. “Dedi ki: Eğer bizimle alay ediyorsanız…” cahaletiniz yüzünden bizim şeriata bağlılığımızı alaya alıyorsanız, “biz de sizinle alay edeceğiz.” küfrünüzün, perdelenmişliğinizin akıbetinin vahameti ortaya çıktığı zaman biz de sizinle alay edeceğiz. “siz nasıl alay ediyorsanız…yakında bileceksiniz…” o sırada “kendisini rezil edecek azabın kime geleceğini” bileceksiniz. Dünyada helak olma, ölüm, hastalık, zarara uğrama veya zorluk ve yoksulluk gibi musibetler aracılığıyla kimin aşağılayıcı azaba uğrayacağını, kaçırdığı şeylerden dolayı nasıl ıstırap çekeceğini ve hasretten yanacağını göreceksiniz. “Ve sürekli azabın kimin başına ineceğini yakında bileceksiniz.” yoksunluk ateşinin, karanlık alçaltıcı heyetlerin, hüsranın istilası gibi sürekli azabın kimin başına ineceğini yakında göreceksiniz.

524 • TEFSİRİ KEBİR / TE’VİLÂT

“Nihayet, emrimiz gelince…” senin ümmetinin helak olmasına ilişkin emrimiz gelince, “coşup yükselmeye başlayınca…” beden tandırı, fasit karışımların istilası ile birlikte fazilet rutubetleri karakter hararetinin etkisiyle coşmaya, heyuli suyun tabiat kuvveti hayvani ruh ateşinin üzerinde kaynamaya başlayınca… veya manevi olarak helak olmanıza ilişkin emrimiz gelince, tabiat hevasının suyu kalbi istila edip cismani heyuli denizde boğmasıyla tandır coşmaya başlayınca “Nuh’a dedik ki: her birinden iki eşi…gemiye yükle…” her mahlukat türünün iki çeşidinden iki çifti gemiye yükle. Bunlar çiftlerin tür ve sınıf suretleridir. Ki şahısların fena bulması esnasında geride kalan varlık kalıntılarıdır. Bunları gemiye yüklemesinin anlamı, insani ruhların baki kalması ile birlikte bunların da baki kaldıklarını bilmesidir. Çünkü Onun ilmi, her şeyi içine alan gemisinin bir cüzüdür. Ki Onun gemisi ilim ve amelden mürekkeptir. Dolayısıyla bunları bilmesi, yüklemesi anlamındadır. Onları bilmesi, onları gemiye yüklemesi demektir. “Aileni…” akrabaların içinde dinin ve hayat tarzın hususunda sana yakın olanları “aleyhinde sözü geçmiş olanlar dışında…” inkârından dolayı ezelde helak olacağına dair hüküm verilenler hariç “iman edenleri” ümmetinden Allah’a inananları gemiye al. 41- (Nuh) dedi ki: «Gemiye binin! Onun yüzüp gitmesi de, durması da Allah’ın adıyladır. Şüphesiz ki, Rabbim çok bağışlayan, pek esirgeyendir.» 42-Gemi, dağlar gibi dalgalar arasında onları götürüyordu. Nuh, gemiden uzakta bulunan oğluna: Yavrucuğum! (Sen de) bizimle beraber bin, kâfirlerle beraber olma! diye seslendi. 43-Oğlu: Beni sudan koruyacak bir dağa sığınacağım, dedi. (Nuh): «Bugün Allah’ın emrinden (azabından), merhamet sahibi Allah’dan başka koruyacak kimse yoktur» dedi. Aralarına dalga girdi, böylece o da boğulanlardan oldu. 44- (Nihayet) «Ey yer (arz) suyunu yut! Ve ey gök (sema) (suyunu) tut!» denildi. Su çekildi; iş bitirildi; (gemi de) Cûdî (dağının) üzerine yerleşti. Ve: «O zalimler topluluğunun canı cehenneme!» denildi. “Dedi ki: Gemiye binin! Onun yüzüp gitmesi de, durması da Allah’ın adıyladır.” Yani onun yürürlüğe konulması, hükümlerinin uygulanması, cismani âlem denizinde etkin ve egemen kılınması, ikame edilmesi,

HÛD SURESİ • 525

muhkemleştirilmesi ve sabitleştirilmesi insan nevinin fertlerinden her kâmil arifin varlığından ibaret olan Allah’ın en büyük ismiyledir (ismi azam). Tıpkı her şeriatın emirlerinin yürürlüğe konulmasının, sabitleştirilip muhkemleştirilmesinin bir Nebiynin veya o Nebiynin ümmetinden bir imamın yahut bir din aliminin varlığıyla olması gibi. “Şüphesiz ki Rabbim çok bağışlayandır.” Nefislerinizin bedensel karanlık heyetlerini, sizi helake sürükleyen, denizinde boğan tabiat giysilerinin günahlarını şeriata tabi oluş aracılığıyla bağışlayandır. “Pek esirgeyendir.” İlmi, keşfi bağışları, sizin kurtuluşunuza aracı olan nurani heyetleri göndermek suretiyle size merhamet eder. Eğer O’nun bağışlaması ve rahmeti olmasaydı, tıpkı diğer kardeşleriniz gibi boğulur, helak olurdunuz. “Gemi…dalgalar arasında onları götürüyordu.” Cismani tabiat denizinin fitnelerinden, tabiattan kaynaklanan arzuların insanı istila etmesinden, heva ve heveslerinin galip gelmesinden ve varlıklarıyla gerektirdikleri etkileri itibariyle ittifak etmiş olmalarından oluşan “dağlar gibi” dalgalar arasında onları götürüyordu. Bunlar dağlar gibi gözlerini perdeliyor, yürümelerine engel oluyordu. Ya da gemi mizacın sapmalarından, aşağılık karışımların galibiyetinden kaynaklanan dalgalar arasında yol alıyordu. “Nuh…oğluna…seslendi…” aklıyla perdelenmiş, vehmine yenik düşmüş, yani geçimlik aklı ile babasından dininden ve tevhidinden perdelenmiş oğluna seslendi. Oğlu Nuh’un dininden ve şeriatından uzak bir hayat yaşıyordu. “Yavrucuğum! Bizimle beraber bin.” Yani bizim dinimize gir. “Kâfirlerle beraber olma.” Hak’tan perdelenen, nefsin hevasının dalgaları arasında helak olan, tabiat denizinde boğulan kimselerle beraber olma. “Oğlu: Beni sudan koruyacak bir dağa sığınacağım, dedi.” Beni heyuli denizin istilasından korumaları için akla ve makule sığınacağım, bu da beni boğulmaktan koruyacaktır. “Aralarına dalga girdi.” nefis hevası dalgası, tabiat denizi suyunun kabarması girdi. Yani onu babasının dininden ve tevhidinden perdeledi. “Böylece o da boğulanlardan oldu.” cismani heyuli denizinde boğuldu. “Ey yer (arz) suyunu yut! Ve ey gök (sema) tut! denildi.” Hak tarafından şeriat lisanıyla cismani tabiat arzına seslenildi: Ey arz! Şeriatın emriyle, onun hükümlerine bağlanmanla hevanın galibiyetini, maddelerinin galeyana gelmesiyle kalbi istila etmelerini kıs, itidal

526 • TEFSİRİ KEBİR / TE’VİLÂT

sınırında dur, ki onların ayakta durması buna bağlıdır. Ey gelenek ve güzellikle perdelenmiş, vehime bulanmış, nefse ve tabiata yardım eden, maddelerini ve sebeplerini fikirle hazırlayan heva bulutuyla üzeri kapatılmış akıl seması! “tut!” onlara yardımını kes. “Çekildi…” cismani tabiat kuvvetinin suyu, Hakk’ın nurunu perdeleyen ve hakiki hayata engel olan rutubet çekildi. “İş bitirildi…” kurtulanın kurtulmasına, helak olanın da helak olmasına ilişkin Allah’ın emri yerine geldi. “…Yerleşti..” şeriatı istikamet buldu “Cudi üzerine…” Nuh’un varlığı üzerine yerleşti ve sağlamlaştı. “Ve…canı cehenneme! denildi.” Allah’ın ayetlerini yalanlayan, Hak yerine hevaya kulluk sunan, tabiat yolunu şeriatın yerine koyan zalimler topluluğu kahrolsun, denildi. 45-Nuh Rabbine dua edip dedi ki: «Ey Rabbim! Şüphesiz oğlum da ailemdendir. Senin vâdin ise elbette Hakk’dır. Sen hakimler hakimisin.» 46-Allah buyurdu ki: Ey Nuh! O asla senin ailenden değildir. Çünkü onun yaptığı kötü bir iştir. O halde hakkında bilgin olmayan bir şeyi Benden isteme! Ben sana cahillerden olmamanı tavsiye ederim. 47-Nuh dedi ki: Ey Rabbim! Senden ben hakkında bilgim olmayan şeyi istemekten sana sığınırım. Eğer beni bağışlamaz ve esirgemezsen, ben ziyana uğrayanlardan olurum! 48-Denildi ki: Ey Nuh! Sana ve seninle beraber olan ümmetlere bizden selam ve bereketlerle (gemiden) in! Kendilerini (dünyada) faydalandıracağımız, sonra da bizden kendilerine elem verici bir azabın dokunacağı ümmetler de olacaktır. 49(Resûlüm!) İşte bunlar sana vahyettiğimiz gayb haberlerindendir. Bundan önce onları ne sen biliyordun ne de kavmin. O halde sabret. Çünkü iyi sonuç (sabredip) sakınanlarındır. “Nuh Rabbine dua edip dedi ki: Ey Rabbim! Şüphesiz, oğlum da ailemdendir.” Babalık şefkâti, yakınlık duygusallığı onu oğlunun kurtarılmasını talep etmeye yöneltiyor. Çünkü onunla çok ilgiliydi ve durumuna büyük özen gösteriyordu. Bununla beraber, huzurda olmanın gereği olan edeb tavrını takınıyor ve isteği güzel bir üslupla dile getiriyor ve diyor ki: “Senin vaadin elbette hakktır.” Söz gelişi “ailemin kurtulacağına dair vaadine muhalefet etme” şeklinde bir söz söylemiyor. Önceki sözü söylemesinin nedeni de içinde telvin olgusunun varlığı, varlık kalıntılarının zuhur etmesidir. Çünkü “aile” derken şekli akrabalığı,

HÛD SURESİ • 527

tabii yakınlığı anlamış ve oğlunun durumundan duyduğu aşırı üzüntüden dolayı yüce Allah’ın “aleyhinde söz geçmiş olanlar dışında” ifadesiyle ailesinden bazı kimseleri istisna ettiğini aklına getirmemişti. Aleyhinde söz geçen kişinin oğlu olduğunu anlayamamıştı. Rabbinden oğlu için merhamet dileyip yakarmamış ve “ sen hakimlerin hakimisin.” Demişti, böylece adil ve hikmet sahibi alim Allah’ın vaadinden dönmeyeceğini arz etmişti. “Allah buyurdu: Ey Nuh! O asla senin ailenden değildir.” Senin gerçek ailen, seninle arasında dini yakınlık, manevi akrabalık ve gerçek bağlılık bulunan kimselerden meydana gelir, şekli ve maddi akrabalığı olanlardan değil. Nitekim, Emirülmüminin Ali (k.v.) şöyle buyurmuştur: “Haberiniz olsun! Muhammed’in dostu, kan bağı itibariyle uzak da olsa Allah’a itaat eden kimsedir. Muhammed’in düşmanı da kan bağı itibariyle yakın bile olsa Allah’a asi olan kimsedir.” “Çünkü onun yaptığı kötü bir iştir.” Oğlunun onun ailesinden olmadığını söylerken, bunu, onun kötü bir iş yapmasıyla gerekçelendiriyor. Böylece asıl ailesinin dinine ve şeriatına mensup salih kimseler olduğuna dikkâtini çekiyor. Oğlu fesat ve sapıklıkta o kadar ileri gitmiş ve bu bozgunculuğuna ara vermek gibi bir davranış da sergilemeden sürüp gitmişti ki, sanki onun nefsi kötü işmiş (salih olmayan amelin kendisi imiş) gibi ifade ediliyor. Yine bununla verilen bir diğer mesaj, kurtuluşun salih amele bağlı olduğudur, şeklen ve maddi olarak senin akraban olmaya bağlı değildir. Salih olmayanın kurtuluşu da olmaz. Bu arada oğlunun, kendisinden sudur eden hataların suretlerinden biri olduğuna dikkât çekiliyor. Nitekim “O babasının sırlarından biridir” denilmiştir. Aynı şekilde Resulullah efendimiz (s.a.v) de “Çocuk babasının sırrıdır.” buyurmuştur. Çünkü Hz. Nuh (a.s), uzun süren bir zaman boyunca kavmini durmadan davet etmiş, kavminin bu davetine olumsuz karşılık vermesi üzerine de öfkelenerek onlara beddua etmiş ve şöyle demişti: “Rabbim! Yeryüzünden kâfirlerden hiç kimseyi bırakma! Çünkü sen onları bırakırsan kullarını saptırırlar; yalnız ahlaksız, nankör kimseleri doğururlar.” (Nuh, 26-27) Bunu söylerken Allah’ın kudretini ve hikmetini, ölüden diriyi, diriden de ölüyü çıkardığını hatırına getirememişti. İşte onun bu bedduası, makamıyla ilgili bir hata kapsamında halinin günahı olarak belirginleşmişti. Yüce Allah da onu öfke halinde dile getirdiği zannıyla sınadı. O, kâfirlerin ancak kendileri

528 • TEFSİRİ KEBİR / TE’VİLÂT

gibi günahkâr kâfirler doğurduğunu iddia etmiş, Allah hakkında kendi zannına dayalı bir hüküm vermişti.Yüce Allah da onu bu şekilde cezalandırarak o hatadan arındırdı. Bir hadiste “Kâfir, müminin günahından yaratıldı.” buyrulmuştur. “O halde hakkında bilgin olmayan bir şeyi benden isteme!” salih olmayan, dolayısıyla senin ailenden olmayan kimselerin kurtulmasını benden talep etme. Bil ki, kurtuluşun sebebi salih amelli olmaktır, başka değil. Senin ailen de seninle manevi akrabalıkları bulunan kimselerdir, şekli-maddi akrabalıkları bulunan kimseler senin yakınların değildirler. “Ben sana cahillerden olmamanı tavsiye ederim.” İşlerin zahirlerinin ötesine geçmeyen, olayların hakikâtlerine karşı perdelenen kimselerden olmamanı öğütlerim. Hz. Nuh (a.s) bu açıklama ile birlikte İlahi edeplendirmenin ve Rabbani azarlamanın farkına varıyor ve şu sözleriyle Allah’a sığınıyor: “Rabbim! Ben senden hakkında bilgim olmayan şeyi istemekten sana sığınırım. Eğer beni bağışlamazsan…” telvinlerimi ve varlık kalıntılarımın zuhur etmesini bağışlamazsan “ve esirgemezsen.” İstikamet ve makamda kalıcılık bahşetmek suretiyle bana merhamet etmezsen “ben ziyana uğrayanlardan olurum.” Senin ilminden ve hikmetinden perdelenmek suretiyle nefislerini hüsrana uğratanlardan olurum. “Denildi ki: Ey Nuh! …in!” cem mahallinden, velayet makamının zirvesinden ve tevhide gark olma halinden tafsil makamına, halka dönmek suretiyle nübüvvet teşrii makamına, vahdet aynında kesreti müşahede etmeye in! Onlar aracılığıyla Hak’tan perdelenmek suretiyle öfkelenme. Hak aracılığıyla onlardan perdelenmek suretiyle de küfürlerine razı olma. “…bir selam ile…” kesretle perdelenmekten, nefsin öfke niteliğiyle zuhur etmesinden, telvinin varlığından, varlıktan soyutlanmadan sonra varlığa taalluk etmekten, hidayetten sonra dalaletten yana selamette “…bizden…” bizden ve bizimle sadır olmuş bir selam ve “…bereketlerle…” şeriatın kanunlarının yasalaşmaları ve her şeyi geliştirip çoğaltan adaletin tesisi ile in. “sana ve seninle beraber olan ümmetlere…” seninle beraber olanlardan doğup senin dinin, yolun üzere kıyamete kadar devam edecek nice ümmetlere bereketler bahşeder. Seninle beraber olanlardan birçok ümmetler ortaya çıkarır. “Kendilerini faydalandıracağız…” onları, dünya hayatında faydalandıracağız, dünya hayatı ile perdelenecekleri ve onun yanında durup ötesine

HÛD SURESİ • 529

geçmeyecekleri için. “Sonra da bizden kendilerine elem verici bir azap dokunacaktır.” Onları küfürleriyle helak edeceğiz, yaptıklarının eserlerinden oluşan ateşle yakacağız ve heyetlerle azaplandıracağız. Eğer buradaki ifadeleri uyarlamak istersen, Nuh’u kendi ruhun, gemiyi, heyuli denizden tufan koptuğu zaman kurtuluşunun vesilesi olan ilmi ve ameli kemalin olarak tevil edebilirsin. Bedenin yabancısı olan rutubetin, fasit karışımların istilası sonucu beden tandırı coşmaya başladığı, bedenin yıkılmasına izin verildiği zaman ruh o gemiye biner, onunla beraber hayvani ve tabii kuvvetlerin yabanilerinden ve ruhani kuvvetlerin kuşlarından her cinsten ikişer tanesi, yani iki kökü onunla birlikte gemiye biner. Onlarla birlikte üç oğlu, yani kalp Ham’ı, nazari akıl Sam’ı ve ameli akıl Yafes’i ile eşi olan nefs-i mutmaine de gemiye biner. Gemiyi Allah’ın en büyük ismiyle yüzdürür ve böylece sınırsız ebedilikle, tufanda somutlaşan ebedi helakten kurtulur. Diğer eşi olan cismani tabiat ile vehimden ibaret olan ve beyin dağına “sığınan” diğer oğlu da boğulur. Geminin Cudi’ye yerleşmesini, inmesini de İsa’nın (a.s) ahir zamanda inmesi gibi tevil edebilirsin. 50-Âd kavmine de kardeşleri Hûd’u (gönderdik). Dedi ki: Ey kavmim! Allah’a kulluk edin. Sizin O’ndan başka ilâh yoktur. Siz yalan uyduranlardan başkası değilsiniz. 51-Ey kavmim! Ben, buna karşılık sizden bir ücret istemiyorum. Benim ücretim, beni Yaratandan başkasına ait değildir. Hâlâ aklınızı kullanmıyor musunuz? 52-Ey kavmim! Rabbinizden bağış dileyin; sonra da O’na tevbe edin ki, üzerinize göğü (yağmuru) bol bol göndersin ve kuvvetinize kuvvet katsın. Günah işleyen mücrimiynler olarak dönüp gitmeyin. 53-Dediler ki: Ey Hûd! Sen bize açık bir mucize getirmedin, biz de senin sözünle tanrılarımızı bırakacak değiliz ve biz sana iman edecek de değiliz. 54-Biz «Tanrılarımızdan biri seni fena çarpmış!» demekten başka bir söz söylemeyiz! (Hûd) dedi ki: «Ben Allah’ı şahit tutuyorum; siz de şahit olun ki ben sizin ortak koştuklarınızdan uzağım.» 55- «O’ndan başka (taptıklarınızın hepsinden uzağım). Haydi hepiniz bana tuzak kurun; sonra da bana mühlet vermeyin!»

530 • TEFSİRİ KEBİR / TE’VİLÂT

56- «Ben, benim de Rabbim, sizin de Rabbiniz olan Allah’a dayandım. Çünkü yürüyen hiçbir varlık yoktur ki, O, onun perçeminden tutmuş olmasın. Şüphesiz Rabbim dosdoğru yoldadır.» 57- «Eğer yüz çevirirseniz şüphesiz ki benimle size gönderileni size bildirdim. Rabbim (dilerse) sizden başka bir kavmi yerinize getirir de O’na hiçbir zarar veremezsiniz. Çünkü benim Rabbim her şeyi gözetendir.» 58-Emrimiz gelince, Hûd’u ve onunla beraber iman edenleri tarafımızdan bir rahmetle kurtardık, onları ağır bir azaptan kurtuluşa erdirdik. 59-İşte Âd (kavmi), Rablerinin âyetlerini inkâr ettiler; O’nun Resullerine âsi oldular ve inatçı her zorbanın emrine uydular. 60-Onlar hem bu dünyada hem de kıyamet gününde lânete tâbi tutuldular. Biliniz ki, Âd (kavmi) Rablerini inkâr ettiler. (Şunu da) bilin ki Hûd’un kavmi Âd, Allah’ın rahmetinden uzak kılındı. 61-Semûd kavmine de kardeşleri Sâlih’i (gönderdik). Dedi ki: Ey kavmim! Allah’a kulluk edin. Sizin O’ndan başka ilâh yoktur. O sizi yerden (topraktan) yarattı. Ve sizi orada yaşattı. O halde O’ndan mağfiret isteyin sonra da O’na tevbe edin. Şüphesiz Rabbim çok yakiyndir ve icabet edendir. 62-Dediler ki: Ey Sâlih! Sen bundan önce içimizde ümit beslenen birisiydin. (Şimdi) babalarımızın taptıklarına tapmaktan bizi engelliyor musun? Doğrusu biz, bizi kendisine (kulluğa) çağırdığın şeyden ciddi bir şüphe içindeyiz. 63- (Sâlih) dedi ki: Ey kavmim! Eğer ben Rabbimden (verilen) apaçık bir delil üzerinde isem ve O bana kendinden bir rahmet vermişse, buna ne dersiniz? Bu durum karşısında O’na âsi olursam beni Allah’tan (O’nun azabından) kim korur? O zaman siz de bana ziyan vermekten fazla bir şey yapamazsınız. 64-Ey kavmim! İşte size mucize olarak Allah’ın devesi. Onu bırakın, Allah’ın arzında yesin (içsin). Ona kötülük dokundurmayın; sonra sizi yakın bir azap yakalar.

HÛD SURESİ • 531

65-Fakat Semûd kavmi o deveyi, ayaklarını keserek öldürdüler. Sâlih dedi ki: «Yurdunuzda üç gün daha yaşayın (sonra helâk olacaksınız)!» Bu söz, yalanlanamayan bir tehdit idi. 66-Emrimiz gelince, Sâlih’i ve onunla beraber iman edenleri, bizden bir rahmet olarak (azaptan) ve o günün zilletinden kurtardık. Şüphesiz, Rabbin kuvvetlidir, (her şeye) galip gelendir. 67-Zulmedenleri de o korkunç ses yakaladı ve yurtlarında diz üstü çökekaldılar. 68-Sanki orada hiç oturmamışlardı. Biliniz ki, Semûd kavmi gerçekten Rablerini inkâr ettiler. Yine bilesiniz ki, Semûd kavmi (Allah’ın rahmetinden) uzak kılındı. “Ey Kavmim! Rabbinizden bağış dileyin.” Nefsin sıfatlarıyla perdelenme ve şirk aracılığıyla nefsin hevasının yanında durma günahından bağışlanma dileyin. “Sonra da O’na tevbe edin.” Tevhide yönelerek, varlıktan arınmak ve aydınlanmak suretiyle onun yolunda süluk ederek ona tevbe edin. O zaman ruh semasından “üzerinize bol bol yağmur göndersin.” Hakikât ilimleri ve yakin marifetleri suyundan göndersin ve istidat kuvvetinize kemal kuvvetini “katsın.” “Günah işleyerek…” nefislerinizin sıfatlarını zahir ederek, süfli cihete yönelerek, dünya sevgisine ve tabiatın peşine takılarak O’ndan yüz çevirmeyin. “Dediler ki: Ey Hud! Sen bize apaçık bir mucize getirmedin.” Çünkü anlayışları yetersiz ve basiretleri körelmişti. Delilleri kavrayacak durumda değillerdi. Tabii örtüler üzerlerini kapatmıştı. İdrak edemedikleri için de inkâr etmeleri kaçınılmazdı. “Ben, benim de Rabbim, sizin de Rabbiniz olan Allah’a dayandım. Çünkü yürüyen hiçbir varlık yoktur ki, O, onun perçeminden tutmuş olmasın.” Burada Allah’a tevekkül etmenin gerekliliğine ve tevekkülün sağlam, aşılmaz bir kale gibi koruyucu özellikte olduğuna ilişkin bir açıklama yapıyor. Birincisi, Allah’ın Rablığı her varlığı kapsıyor. Rablık edip terbiye eden, terbiye ettiği varlığın işini de idare eder, korur. Artık o varlığın başkasına vekaletine ve korumasına ihtiyacı olmaz. Sonra her nefis sahibi varlık, O’nun karşı konulmaz gücünün ve saltanatının egemenliği altındadır, O’nun tasarruf elinin tutsağıdır, mülkünün ve kudretinin esiridir. Kendi başına bağımsız fiilden ve kudretten acizdir. Başkasının üzerinde tesirde bulunamaz. Kendi nefsinden kaynaklanan

532 • TEFSİRİ KEBİR / TE’VİLÂT

bir bağımsız bir hareketi söz konusu değildir. Tıpkı bir ölü gibi. Dolayısıyla ondan sakınmanın ve korunmanın gereği olmaz. Ardından şu açıklamayı getiriyor: “Şüphesiz Rabbim dosdoğru yoldadır.” Kesret âleminde adalet yolu üzerindedir. Adalet O’nun vahdetinin gölgesidir. Bir ayak sürçmesi ya da küçük bile olsa İşlediği bir günah ve cürüm nedeniyle hakketmediği sürece kimseyi kimseye musallat etmez. Bu da şehitlik gibi nefsin tezkiye edilmesini ve derecenin yükselmesine sağlar. Bütün bu açıklamaların kapsamında, hem kavminin hem de kavminin kulluk sunduğu düzmece tanrıların yarar ve zarar verme gücüne sahip olmadıklarını vurguluyor. “Ey Kavmim! İşte size…Allah’ın devesi…” Devenin teviline daha önce yer vermiştik. Yukarıda sözü edilen tevil çerçevesinde Salih Nebiynin ve onunla beraber olanların kurtarılmasına gelince, bu olay “Halbuki onu ne öldürdüler, ne de astılar; fakat öldürdükleri onlara İsa gibi gösterildi….Ve kesin olarak onu öldürmediler. Bilakis, Allah onu kendi nezdine kaldırmıştır.” (Nisa, 157-158) ayetlerinde işaret edilen İsa’nın (a.s) çarmıha gerilmekten kurtarılmasına ve “Nihayet Allah, onların kurdukları tuzakların kötülüklerinden bu zatı korudu.” (Mümin, 45) ayetinde işaret edildiği gibi Firavun ailesine mensup mümin kulun kurtarılmasına benzer. 69-And olsun ki resullerimiz (melekler) İbrahim’e müjde getirdiler ve: «Selam (sana) » dediler. O da: «(Size de) selam» dedi ve hemen kızartılmış bir buzağı getirdi. 70-Ellerini yemeğe uzatmadıklarını görünce, onları yadırgadı ve onlardan dolayı içine bir korku düştü. Dediler ki: Korkma! (biz melekleriz). Lût kavmine gönderildik. 71-O esnada hanımı ayakta idi ve (bu sözleri duyunca) güldü. Ona da İshak’ı, İshak’ın ardından da Ya’kub’u müjdeledik. 72- (İbrahim’in karısı:) Olacak şey değil! Ben bir kocakarı, bu kocam da bir ihtiyar iken çocuk mu doğuracağım? Bu gerçekten şaşılacak bir şey! dedi. 73- (Melekler) dediler ki: Allah’ın emrine şaşıyor musun? Ey ev halkı! Allah’ın rahmeti ve bereketleri sizin üzerinizdedir. Şüphesiz ki O, övülmeye lâyıktır, iyiliği boldur.

HÛD SURESİ • 533

74-İbrahim’den korku gidip kendisine müjde gelince, Lût kavmi hakkında (adeta) bizimle mücadeleye başladı. 75-İbrahim, cidden yumuşak huylu, bağrı yanık, kendisini Allah’a vermiş biri idi. 76- (Melekler dediler ki): Ey İbrahim! Bundan vazgeç. Çünkü Rabbinin (azap) emri gelmiştir. Ve onlara, geri çevrilmez bir azap mutlaka gelecektir! 77-Resullerimiz Lût’a gelince, (Lût) onların yüzünden üzüldü ve onlardan dolayı içi daraldı da «Bu, çetin bir gündür» dedi. 78-Lût’un kavmi, koşarak onun yanına geldiler. Daha önce de o kötü işleri yapmaktaydılar. (Lût): «Ey kavmim! İşte şunlar kızlarımdır (onlarla evlenin); sizin için onlar daha temizdir. Allah’tan korkun ve misafirlerimin önünde beni rezil etmeyin! İçinizde aklı başında bir adam yok mu!» dedi. 79-Dediler ki: Senin kızlarında bizim bir hakkımız olmadığını biliyorsun. Ve sen bizim ne istediğimizi elbette bilirsin. 80- (Lût:) Keşke benim size karşı (koyacak) bir gücüm olsaydı veya güçlü bir kaleye sığınabilseydim! dedi. 81- (Melekler) dediler ki: Ey Lût! Biz Rabbinin resulleriyiz. Onlar sana asla dokunamazlar. Sen gecenin bir kısmında ailenle (yola çıkıp) yürü. Karından başka sizden hiçbiri geride kalmasın. Çünkü onlara gelecek olan (azap) şüphesiz ona da isabet edecektir. Onlara vaat olunan (helâk) zamanı, sabah vaktidir. Sabah yakın değil mi? 82-Emrimiz gelince, oranın altını üstüne getirdik ve üzerlerine (balçıktan) pişirilip istif edilmiş taşlar yağdırdık. 83- (O taşlar:) Rabbin katında işaretlenerek (yağdırılmıştır). Onlar zalimlerden uzak değildir. “And olsun ki resullerimiz İbrahim’e müjde getirdiler…” … Şöyle ki: üstün yaratılışlı, şerefli insani nefisler mücerret yüce mebdelerle ve feleki kutsal ruhlarla, yani akli karşı konulmaz güce sahip nurlarla ve semavi tedbir edici nefislerle bağlantı halindedirler. Ceberut ehlinde mele-i a’la (yüceler âlemi) ile iç içedirler. Melekut çerçevesiyle karışmış vaziyettedirler. Dolayısıyla, her nefsin fıtratı uyarınca, ceberut âleminden bir mebdei, melekut âleminden terbiye edici bir müdebbiri

534 • TEFSİRİ KEBİR / TE’VİLÂT

vardır. İlkinden ilim ve nur feyzini alır, ikincisinden ise kuvvet ve amel desteğini görür. Nitekim, bir ayette buna şöyle işaret edilmiştir: “Herkes, yanında bir sürücü ve bir de şahitle gelir.” (Kaf, 21) Nefis, eğer arınıp tecerrüt ederse lahut tarafında sığınacağı bir asli karargâhı vardır. Resulullah (s.a.v) şöyle buyurmuştur: “Şehitlerin ruhları, arşın altına asılı nurdan kandillere sığınırlar.” Nefis, tabii lezzetlere meyletmek suretiyle süfli cihete kendini kaptırınca, tabii lezzetlerin örtüleri nedeniyle lahut cihetinden perdelenir, oradan aldığı ceberruti nurlar ve melekuti kuvvetler şeklindeki yardımlar kesilir. Bunun neticesinde söz konusu parıldayışlara karşı perdelendiği için idrakleri zayıflar. Minnet ve gücü de azalır, söz konusu kuvvetten destek gelmediği için. Buna karşılık nefis, bedensel heyetlerden arınmak, maddi elbiselerden sıyrılmak, mebdelerin mebdei, nurların nuru olan yüce Allah’a züht ve ibadetle yaklaşmak, temizlenme ve arınma yoluyla bu mebdelere yönelmek, amelini samimi bir niyetle, gizli bir ihlasla yerine getirmek suretiyle ulvi cihete yöneldiğinde Allah ona yardım eder. Çünkü yüce Allah’ın huzurunda olanların âleminden nur ve kuvvet desteği alması için gerekli uyuma sahiptir. Bunun neticesinde hemcinslerinden başka kimsenin bilmediği şeyleri öğrenir. Türünün çocuklarından hiç kimsenin güç yetiremediği şeylere güç yetirir. Bazı vakitleri olur ki, o sırada yüceler âleminin sakinlerinin arasına karışır, yani bedeninden sıyrılır. Bazı vakitler olur ki, bedenini tedbir etme yükümlülüğünü eda etmesinin vakti geldiği için, o âlemden uzaklaşır. Yüceler âlemi sakinleriyle bütünleştiği, onların arasına karıştığı vakitlerde onlardan gaybı öğrenir; ya vahiy ve ilham suretinde, vicdana telkin etme, o âlemin içine nakşedilen gaybi surete muttali kılma şeklinde bildirme şeklinde olur, ya da fısıldama, gizlice duyurma yahut da mütalaa edeceği bir sahifeye yazılı olarak kendisine bildirilir. Burada belirleyici olan ortak his, levhinin kabul oranı, bazı maddi hislere sahip olup önceki bazı hallere sahip olmaması ve de arızi ittifaklar, bütünleşmelerdir. Bazen nefse melekuti âlemden suretler görünür ki, bu suretler güzellik ve letafette onunla uyumlu olurlar. Dolayısıyla hemen bunlara göre şekillenir. Ya tahayyül gücüyle ve ortak hissinde zuhur etmesiyle, ki bu da temas ve istikrarın sağlamlığına bağlıdır. Özellikle hayal gücü

HÛD SURESİ • 535

bu surete öykünerek ona benzemeye çalışır. Yahut en yakın sema olan küll muhayyilesinde temessül eder ve bir yansıma olarak muhayyilesine intiba eder. Tıpkı karşılıklı aynalar arasında görüntü yansımalarının olması gibi. Böylece nefse uykuda görülen sadık rüyalardan hiçbir farkı olmaksızın şifahen ona gayb suretinde hitap eder. Çünkü, sadık rüya ile vahiy aynı vadidendirler. Aralarındaki terk fark, birinin uykuda birinin de uyanıkken gerçekleşmesidir. Çünkü vahiy alan kimse duyularından ve idraklerinden öte olan gaybe güç yetirir, duyu ve idraklerini fiillerinden azleder, onları kullanımdan çıkarıp nefsinin gücü ve melekuti âlemle bütünleşme melekesinin kudreti sayesinde mücerret ulvi âlemle bütünleşir. Sadık rüya gören kimse açısından bu durum tabiatının hükmü olarak söz konusu olur. Böyle bir rüyanın tabire ihtiyacı yoktur. Örneğin, Kur’an-ı Kerim’de Resulullah’ın (s.a.v) bu türden rüyasına şöyle işaret edilmiştir: “And olsun ki Allah, resulunün rüyasını doğru çıkardı. Allah dilerse siz güven içinde başlarınızı tıraş etmiş olarak, korkmadan Mescidi Haram’a gireceksiniz.” (Fetih, 27) Bu yüzden sadık rüya nübüvvetin altmış dört cüzünden biri kabul edilmiştir. Hz. Resulullah (s.a.v) başlangıçta altı ay boyunca sadık rüyalar şeklinde vahiy alıyordu. Sonra bu durum muhkemleşti ve uyanık iken vahiy almaya başladı. Bazen mütehayyile her iki halde de, yani hem uyku halinde hem de uyanıklık halinde görülen veya bildirilen şeylerin ayrılmaz sonuçlarına intikal edebilir. O zaman tabire ve tevile ihtiyaç duyulur. Melekuti âlemle iletişim kurma melekesine iyice alışmış, alıştırma yapmış bu nefisten bazen harikulade haller, keramet türleri ve mucizeler yansır. Bunun nedeni kudret âleminden kendisine yardımların ulaşmasıdır. Ki katı ve boş kalplere sahip olup alışkanlıklarla, adetlerle perdelenmiş kimseler, vehme bulanmış eksik akıllarla örtülmüş, sınıra ulaşma ve Hakk’ı idrak etme hususunda yetersiz olanlar bunları inkâr ederler. Bu nefis, söz konusu melekuti yardımları kabul eder, çünkü kalbi hidayet nuruyla aydınlanmış, sapıklık ve azgınlıktan korunmuş basiret ve yakini inanca sahip kılınmıştır. Ya da fıtratı karanlık perdelerden ve gafletten yana selamettedir. Cehalet ve örtülmüşlükten kurtulmuştur. Hem taklidi olarak hem de iman olarak. Bunun nedeni de kalbinin irade ile yumuşamış olması, parlatılmayı kabul etme gücüne sahip olasıdır. Bu da ya nefsini melekuti âlemle desteklemesi ve güç kaynağı ile pekiştirmesi şeklinde

536 • TEFSİRİ KEBİR / TE’VİLÂT

olur. Nitekim, Ali (a.s) Hayber Kalesinin kapısını yerinden sökmesi ile ilgili olarak şöyle demiştir: “Allah’a yemin ederim, Hayber Kalesinin kapısını bedenimin gücüyle yerinden sökmedim. Bilakis, melekuti bir kuvvetle ve rabbinin nuruyla aydınlanmış bir nefisle yerinden söktüm.” Yahut bunun söz konusu melekuti nefislerden ve bütünleştiği, iletişim halinde olduğu ceberruti kaynaklardan sudur etmesi şeklinde olur. Yani Allah’ın izni, emri, takdir etmesi, hükmü ve boyun eğdirmesi ile melekuti âlemin kendisine itaat edip çağrısına icabet etmesi şeklinde gerçekleşir. Kuşkusuz ayet, meleklerin şu üç halde Halilullah İbrahim’e (a.s) temessül edip göründüklerine, beşeri bedene büründüklerine delalet etmektedir: Gaybi bir olayı ona haber vermeleri, ki çocuğun varlığını müjdelemeleridir. Lut kavminin helak edilmesi. Kendilerinin de onu kurtaracaklarını, harikulade bir tarzda onu destekleyeceklerini söylemeleri. Kocakarının piri fani bir adamdan hamile kalıp doğurması. Lut’un duası sonucu Lut kavmini helak etme ve yurtlarını yerle bir etme hususunda tesirlerinin olduğunu belirtmeleri. Olayların gerçek mahiyetini Allah herkesten daha iyi bilir. 84-Medyen’e de kardeşleri Şuayb’ı (gönderdik). Dedi ki: Ey kavmim! Allah’a kulluk edin! Sizin için O’ndan başka ilâh yoktur. Ölçüyü ve tartıyı eksik yapmayın. Zira ben sizi hayır (ve bolluk) içinde görüyorum. Ve ben, gerçekten sizin için kuşatıcı bir günün azabından korkuyorum. 85-Ve ey kavmim! Ölçüyü ve tartıyı adaletle yapın; insanlara eşyalarını eksik vermeyin; yeryüzünde bozguncular olarak dolaşmayın. 86-Eğer mümin iseniz Allah’ın (helâlinden) bıraktığı (kâr) sizin için daha hayırlıdır. Ben üzerinize bir bekçi değilim. 87-Dediler ki: Ey Şuayb! Babalarımızın taptıklarını (putları), yahut mallarımız hususunda dilediğimizi yapmayı terk etmemizi sana salâtın mı emrediyor? Oysa sen yumuşak huylu ve çok akıllısın! 88-Dedi ki: Ey kavmim! Eğer benim, Rabbim tarafından (verilmiş) apaçık bir delilim varsa ve O bana tarafından güzel bir rızık vermişse buna ne dersiniz? Size yasak ettiğim şeylerin aksini yaparak size aykırı davranmak istemiyorum. Ben sadece gücümün yettiği kadar ıslah etmek istiyorum. Fakat, başarmam ancak Allah’ın yardımı iledir. Yalnız O’na dayandım ve yalnız O’na döneceğim.

HÛD SURESİ • 537

89-Ey kavmim! Sakın bana karşı düşmanlığınız, Nuh kavminin veya Hûd kavminin, yahut Sâlih kavminin başlarına gelenler gibi size de bir musibet getirmesin! Lût kavmi de sizden uzak değildir. 90-Rabbinizden bağışlanma dileyin; sonra O’na tevbe edin. Muhakkak ki Rabbim çok merhametlidir, (müminleri) çok sever. 91-Dediler ki: Ey Şuayb! Söylediklerinin çoğunu anlamıyoruz ve içimizde seni cidden zayıf (âciz) görüyoruz! Eğer kabilen olmasa, seni mutlaka taşlayarak öldürürüz. Sen bizden üstün değilsin. 92- (Şuayb:) «Ey kavmim dedi, size göre benim kabilem Allah’tan daha mı güçlü ve değerli ki, onu (Allah’ın emirlerini) arkanıza atıp unuttunuz. Şüphesiz ki Rabbim yapmakta olduklarınızı çepeçevre kuşatıcıdır. 93-Ey kavmim! Elinizden geleni yapın! Ben de yapacağım! Kendisini rezil edecek azabın geleceği şahsın ve yalancının kim olduğunu yakında öğreneceksiniz! Bekleyin! Ben de sizinle beraber beklemekteyim.» 94-Emrimiz gelince, Şuayb’ı ve onunla beraber iman edenleri tarafımızdan bir rahmetle kurtardık; zulmedenleri ise korkunç bir gürültü yakaladı da yurtlarında diz üstü çökekaldılar. 95-Sanki orada hiç barınmamışlardı. Biliniz ki, Semûd kavmi (Allah’ın rahmetinden) uzak olduğu gibi Medyen kavmi de uzak oldu. “Zira ben sizi hayır içinde görüyorum.” Hz. Şuayb (a.s), onların şirk ile sapmalarını, tağuta bağlanıp Hak’tan perdelenişlerini, türlü rezilliklerle dünya nimeti kırıntılarını elde etmek için ölümcül bir yarışa girdiklerini, mal biriktirmek için en çirkin karakterlerle ihtirasla çalıştıklarını gördüğü için onları bundan men etti ve “Ben sizi hayır içinde görüyorum.” dedi: istidadınızda hayır görüyorum, bu da kemale ermenize ve hidayeti kabul etmenize imkân vermektedir. “Ve ben, gerçekten sizin için…korkuyorum.” Hak’tan perdelendiğiniz, Hak’tan başkasının yanında durup ötesine geçmediğiniz, bütün düşüncenizi geçimlik temin etmek uğrunda harcadığınız, ahiretten yüz çevirdiğiniz, fesattan sakınma, fani şeylerden uzak durma ve kalıcı salih ameller işlemeye yeltenme yönünde eksik himmete sahip olduğunuz, ulvi cihetten uzaklaşıp süfli cihetin cazibesine kapıldığınız, insani kemalatı bir kenara bırakarak hayvanlara özgü karakterleri esas alan davranışlar

538 • TEFSİRİ KEBİR / TE’VİLÂT

sergilediğiniz için günahlarınızın sizi çepeçevre kuşatmasından korkuyorum. O halde tevhide ve adalete sarılın, bütün rezilliklerin ve tüm felaketlerin, gailelerin anası olan şirkten ve zulümden uzaklaşın. İfsatta ileri gidenler olarak yeryüzünde “dolaşmayın…” bozgunculukta ileri gitmeyin, ifsatçılığı sonuna kadar sürdürmeyin. Çünkü zulüm, ifsadın son noktasıdır. Nitekim, adalet de salâhın son noktası ve her türlü faziletin ana kaynağıdır. “Eğer mümin iseniz Allah’ın bıraktığı sizin için daha hayırlıdır.” Eğer yapıp edilenlerden geride mutlaka bir şey kaldığına ilişkin gerçeği tasdik ediyorsanız, bilmelisiniz ki, Allah katında kalıcılaşan kemalat, uhrevi mutluluk, akli bezenmeler, ilmi ve ameli kazanımlar sizin için bu fani kazanımlardan daha hayırlıdır. Ki siz bu fani kazanımlardan dolayı mutsuz oluyorsunuz, onları elde etmek, kazanmak için kendinizi yoruyor, meşakkâte sokuyorsunuz. Sonra da öldüğünüz zaman onları geride bırakıyorsunuz, sizin yanınızda onlardan geriye bir şey kalmıyor, sadece vebal ve yorgunluk… içinizde kökleşen heyetlerden dolayı da yakanızı bırakmayan bir azap… Şuayb (a.s) kavminin inkârını, günahta aşırı gitmelerini, ibadeti, zühdü, tevhidi ve arınmasıyla “salâtın mı emrediyor?…” diyerek alay etmelerini görünce “Ey Kavmim!…buna ne dersiniz?” dedi. Yani bana haber verin “ Eğer benim…” tevhide ilişkin yakını bir kanıtım varsa ve bu kanıt “Rabbim tarafından…” bana verilmişse, “Ve O bana tarafından güzel bir rızık vermişse.” ilmi ve ameli hikmet, kemal ve tevhidde istikamet üzere tekamül etme nimetini bahşetmişse, şirkten ve zulümden nehyetmekten, arınma ve güzel ahlakla bezenme suretiyle ıslah hareketinden vazgeçmek bana yakışır mı? “Ne dersiniz?” sorusunun cevabı hazfedilmiş, çünkü benzeri ifadelerde buna delalet eden açıklamalar vardır. Nuh kıssasında ve Salih kıssasında (selam üzerlerine olsun) olduğu gibi. Bu kıssanın akışı içinde sırf buraya özgü olan ek açıklama şudur: “…Size aykırı davranmak istemiyorum.” sizi nehyettiğim zulmü kendim işleyerek fani dünyevi bir menfaat peşinde değilim. “Ben sadece…” kendi nefsimi ve sizin nefsinizi tezkiye ederek, gücüm yettiği sürece hikmeti kabul etmeye hazırlayarak ıslah etmek “istiyorum…” Islah etmeyi başarmam da ancak Allah sayesinde mümkündür. O’na tevekkül ettim ve O’na döndüm. “Dediler ki: Ey Şuayb!…anlamıyoruz.” anlamamalarının sebebi, kazandıkları günahların

HÛD SURESİ • 539

neticesinde kalplerinin üzerinde birikmiş tortulardı. Yine Allah’tan korktukları için değil, akrabalarından korktukları için Şuayb’ı taşlayarak kovmaktan vazgeçmelerinin sebebi, halk aracılığıyla Hak’dan perdelenmiş olmalarıdır, ki bu da anlayamamalarının bir sonucudur. “Onların içlerinde size karşı duydukları korku, Allah’a olan korkularından daha şiddetlidir. Böyledir, çünkü onlar anlamayan bir topluluktur.” (Haşr, 13) ayetinde işaret edildiği gibi. 96-97- And olsun ki Musa’yı da mucizelerimizle ve apaçık bir delille Firavun’a ve onun ileri gelenlerine gönderdik. Fakat onlar Firavun’un emrine uydular. Oysa Firavun’un emri doğru değildi. 98-Firavun, kıyamet gününde kavminin önüne düşecek ve onları (çekip) ateşe götürecektir. Varacakları yer ne kötü yerdir! 99-Onlar burada da, kıyamet gününde de lânete uğratıldılar. (Onlara) verilen bu armağan ne kötü armağandır! 100- (Ey Muhammed!) İşte bu, (halkı helâk olmuş) memleketlerin haberlerindendir. Biz onu sana anlatıyoruz; onlardan (bugüne kadar izleri) kalan da vardır, biçilmiş ekin (gibi yok olan) da vardır. 101-Onlara biz zulmetmedik; fakat, onlar kendilerine zulmettiler. Rabbinin (azap) emri geldiğinde, Allah’ı bırakıp da taptıkları tanrıları, onlara hiçbir şey sağlamadı, ziyanlarını artırmaktan başka bir şeye yaramadı. 102-Rabbin, haksızlık eden memleketleri (onların halkını) yakaladığında, onun yakalayışı işte böyle (şiddetlidir). Şüphesiz, O’nun yakalaması pek elem vericidir, pek çetindir! 103-İşte bunda, ahiret azabından korkanlar için elbette bir ibret vardır. O gün, bütün insanların bir araya toplandığı bir gündür ve o gün (bütün mahlûkatın) hazır bulunduğu bir gündür. 104-Biz onu (kıyamet gününü) sadece sayılı bir müddete kadar bekletiriz. 105-O geldiği gün Allah’ın izni olmadan hiç kimse konuşamaz. Onlardan kimi bedbahttır, kimi mutlu. 106-Bedbaht olanlar ateştedirler, orada onların (öyle feci) nefes alıp vermeleri vardır ki.

540 • TEFSİRİ KEBİR / TE’VİLÂT

107-Rabbinin dilediği hariç, (onlar) gökler (semavat) ve yer (arz) durdukça o ateşte ebedî kalacaklardır. Çünkü Rabbin, istediğini hakkıyla yapandır. 108-Mutlu olanlara gelince, onlar da cennettedirler. Rabbinin dilediği hariç, gökler (semavat) ve yer (arz) durdukça onlar da orada ebedî kalacaklardır. Bu (nimetler) bitmez, tükenmez bir lütuftur. 109-O halde onların tapmakta oldukları şeylerden (bu şeylerin onları azaba götürdüğünden) şüphen olmasın. Çünkü onlar ancak daha önce babalarının taptığı gibi tapıyorlar. Biz onların (azaptan) nasiplerini mutlaka eksiksiz olarak vereceğiz. 110-And olsun, biz Musa’ya Kitab’ı verdik; fakat onda ihtilaf edildi. Eğer Rabbinden bir söz geçmemiş olsaydı, elbette onların arasında hüküm verilmişti (ve işleri de bitirilmişti). Şüphesiz ki onlar (Mekkeliler) de Kur’an hakkında derin bir şüphe içindedirler. 111-Şüphesiz Rabbin, onların her birinin amellerinin karşılığını onlara tam olarak verecektir. Çünkü Rabbin, onların yapmakta olduklarından haberdardır. “Onlardan kimi bedbahttır, kimi mutlu.” Ayette bedbaht “şakiy” ve mutlu “said” anlamına gelen kelimeler mutlak bir şekilde ve büyüklüğe, öneme işaret edecek tarzda nekre/belirsiz olarak kullanılmışlardır. Dolayısıyla, bu iki kelime ezeli ve ebedi bedbaht ve mutlu kimselere delalet eder. İnsanları tafsili taksimle vasfedince , bedbahtın ateşte, mutlunun da cennette ebedi kalışına “Rabbinin dilediği hariç…” ifadesiyle bir istisna getiriliyor. Çünkü bu bağlamda sözü edilen cehennem ve cennetten maksat, nefsin murattan mahrumiyet ateşiyle, heyet ve sonuçların elemiyle azap görmesi ve nefsin muratların, lezzetlerin elde ediliş cennetiyle sevap görmesidir ki, bu da iki halde de ebedi olmama şartına bağlıdır. Yani bedbaht olan kimse, içinde bulunduğu azaptan çıkarak ondan daha şiddetli olanına, öfke, kovulma, zelil kılınma ve aşağılanma şeklinde sıfat ve fiil perdeleri içinde kalp ateşine, lanet ve kahır perdeleriyle ruh ateşine götürülür. Mutlu olan da içinde bulunduğu cennetten daha lezzetli, daha güzel olan sıfat tecellileri makamındaki kalp cennetine hoşnutluk, lütuf, ikram ve saygı ile, şuhud makamında kavuşma ile ruh cennetlerine, celal parıldayışlarının zuhuruna, hiçbir

HÛD SURESİ • 541

gözün görmediği, hiçbir kulağın duymadığı, hiçbir beşer kalbinin düşünmediği nimetleri barındıran cennetlere götürülür. Çünkü bedbaht mutlunun karşıtıdır ve mutlunun cennetten çıkarılıp cehenneme götürülmesi imkânsızdır. “Bu bitmez, tükenmez bir lütuftur.” ifadesi de buna delalet eder. Yani kesintiye uğraması söz konusu değildir. Aynı durum karşıt sahne için de geçerlidir. Kaldı ki “çünkü Rabbin, istediğini hakkıyla yapandır.” ifadesi de bu anlamı çağrıştırmaktadır. Çünkü sert bir tehdit içermektedir. Edebiyatta böyle bir üslup yaygındır ve batıni anlamların hakikâtini tespit etmek için zahiri kalıpları göz önünde bulundurmanın bir örneğidir. Hakiki anlam bağlamında verilecek hüküm şudur: Bedbaht kimse, ateşin sözü edilen mertebesinde olduğuna göre, oradan çıkarılmaz, aksine bulunduğu tabakadan başka bir tabakaya, bulunduğu derekeden başka bir derekeye nakledilir. Bu da cehennemde ebedi kalma hükmündedir. O halde ayette yer alan istisna ile başka bir şey kastedilmiştir. Şöyle ki: Bedbaht kimse, ahadiyet açısından rabbi ile beraberdir, rabbi dosdoğru yol üzere olarak onun perçeminden tutmuştur. Nefsinin hevasından ibaret ters rüzgârlar eserek onu cehenneme sürükler. Kişi orada nefsin hevasının yanında yakınlık aynındadır. Kendisine uygun şeylerden lezzet alır. Bunlar nimet aynına dönüşürler. Böylece onun hakkında ateş-cehennem olarak isimlendirilen şey zail olur. Mutluların nimetlerinden uzak olsa da bulunduğu yer lezzet aldığı bir tür cennete dönüşür. Nitekim, bir hadiste şöyle buyrulmuştur: “Cehennemin dibinde su teresi yetişir.” Yine bir hadiste şöyle buyrulmuştur: “Bir süre sonra cehennemin kapısı çalınır, ama içinde kimse olmaz.” Mutlu için de öyle. Cennetlerde ve cennetlerinde dereceleri arasında intikal etmesi ve ayette işaret edilen çıkış ile ilgili istisna ile bundan başka bir anlam kastedilmiştir. Mutlu insan, zat ahadiyetinde fena bulmuş, aşk kıvılcımıyla cemal parıltıları içinde yanmıştır. Artık şahit de meşhud da Hak’tır. Müşahede makamında ruhun varlığıyla bulunmaz. Bilakis, tek zati şuhudla bulunur. Orada da Allah’tan başkası için ayn, eser diye bir şey kalmaz. Bu hiçbir gözün görmediği, hiçbir kulağın duymadığı ve hiçbir beşer kalbinin tasavvur etmediği bir durumdur.

542 • TEFSİRİ KEBİR / TE’VİLÂT

Eğer ayette geçen “bedbaht ve mutlu” ifadelerinin nekre olarak kullanılmış olması, büyüklük, önem amacına yönelik olmayıp türe işaret etmek içinse, bu takdirde bedbaht olanın nefsini karanlık heyetlerden arındırarak, günahların kalıntılarından temizleyerek makamından yükselerek cennete girmesi anlamında ateşten çıkması şeklinde tevil edilebilir. Bu anlamda kastedilen kişi, ebedi bedbaht değildir. 112-O halde, seninle beraber tevbe edenlerle birlikte emrolunduğun gibi dosdoğru ol! Aşırı da gitmeyin. Çünkü O, sizin yaptıklarınızı çok iyi görendir. 113-Zulmedenlere meyletmeyin; sonra size ateş dokunur (cehennemde yanarsınız). Sizin Allah’tan başka dostlarınız yoktur. Sonra (O’ndan da) yardım göremezsiniz! “Emrolunduğun gibi dosdoğru ol!” Allah’ın haklarını Allah ile eda etme hususunda dosdoğru ol. Çünkü Resulullah (s.a.v), zati vahdet şuhudu ile beraber halka döndükten sonra sıfat tecellileri hükümlerini zaptetmek suretiyle Allah’ın haklarını korumak, emrine saygı göstermek, kullarını doğrultmakla görevlendirilmişti. Öyle ki sadece O’nunla hareket ediyor, O’nunla duruyor, O’nunla konuşuyor ve O’nunla düşünüyordu. Sıfatlarının veya zatının kalıntılarından kaynaklanan bir telvin söz konusu değildi. O’nun dışında başka bir düşünce zihninden geçmiyordu. O’na yönelik tazimin şartlarından herhangi birini ihlal etmesi söz konusu değildi. Nitekim, Resulullah (s.a.v) şöyle buyurmuştur: “Şükreden bir kul olmayayım mı?” Çünkü gece namazını kılarken uzun süre kıyamda kaldığı için ayakları şişmişti. Ona: Rabbin “Böylece Allah, senin geçmiş ve gelecek günahını bağışlar.” (Fetih, 2) buyurmak suretiyle “senin geçmiş ve gelecek günahlarını bağışladığını müjdelememiş midir?” denildiğinde yukarıdaki cevabı vermişti. Dolayısıyla Resulullah (s.a.v)’ın, münkeri nehyetmediği, marufu emretmediği, uyarı ve davet görevini ifa etmediği bir tek dakika geçirmemiştir. Bu da son derece zor bir görevdir. Nitekim “Hud suresi saçlarımı ağarttı.” buyurmuştur. Ariflerden biri Resulullah’ı (s.a.v) rüyasında görür ve “Ya Resulallah! Nebilerin kıssalarından, onların ümmetlerinden yalanlayanların üzerine inen azaptan ve ümmetlerinden gördükleri eziyetlerden dolayı mı ‘Hud suresi saçlarımı ağarttı.’ buyurdunuz?” diye sorar. Buyurur ki: “Hayır, ‘Seninle beraber tevbe edenlerle birlikte emrolunduğun gibi dosdoğru ol’

HÛD SURESİ • 543

ayetinden dolayı bunu söyledim.” Yani benliğinden, varlığının günahından “seninle beraber” tevbe eden muvahhidler, vahdet aynında kesret müşahedesine, fena sonrası beka makamına ulaşanlarla birlikte dosdoğru ol. “Aşırı gitmeyin…” benlik perdesiyle örtünmek, mutlak İlahi kemalatı kendinize ait görmek kaydıyla somut benliğinize nispet etmek dolayısıyla mutlaktan kayıtlanmaya doğru perdelenmeyi gerektiren bir tavır içine girmek suretiyle aşırı gitmeyin. Çünkü İlahi hüviyet “şu” işaretiyle ve benlikle kayıtlanamaz. “Çünkü O, sizin yaptıklarınızı çok iyi görmektedir.” O’nunla mı amel ediyorsunuz, yoksa nefsinizle mi amel ediyorsunuz, bilmektedir. “Zulmedenlere meyletmeyin…” gizli varlık kalıntısından kaynaklanan gizli hevayla şirk koşanlara meyletmeyin veya gizlice Allah’tan başkası için varlık ispat etme eğilimi içinde olmayın. Çünkü bu “Gözü kaymadı ve sınırı aşmadı.” (Necm, 17) ayetinde işaret edildiği üzere azmayı, aşırı gitmeyi beraberinde getiren kaymadır. “Sonra size dokunur…” gazap ve perdelenmeden kaynaklanan yoksunluk ateşi ve sevgilinin kıskançlığının ateşi gibi ayrılık azabı size dokunur. Nitekim, yüce Allah, Habibine (s.a.v) şöyle demiştir: “Günahkârları, benim çok bağışlayıcı olmamla müjdele, sıddıkları da benim çok kıskanç olmamla korkut.” Bu anlama işaret etmek içindir ki Resulullah (s.a.v) şöyle buyurmuştur: “İhlas sahipleri büyük bir tehlike üzerindedirler.” Çünkü onların hallerinin günahlarının incelikleri akılla idrak edilemeyecek kadar ince ve cezaları da vehimle tasavvur edilemeyecek kadar korkunçtur. “Sizin için…yoktur.” Bu takdirde “Allah’dan başka dostlarınız” olmaz. Onun azabına karşı size yardım edecek, işlerinizi idare edecek ve sizi yönlendirecek yardımcıları bulamazsınız. “Sonra yardım göremezsiniz.” Onun şiddetli azabına karşı kimseden yardım göremezsiniz. Bu, yüce Allah’ın dostlarına yönelttiği bir tehdittir, düşmanlarının durumunu da varın siz düşünün! 114-Gündüzün iki ucunda, gecenin de ilk saatlerinde namaz kıl. Çünkü iyilikler, kötülükleri (günahları) giderir. Bu, öğüt almak isteyenlere bir hatırlatmadır. 115- (Ey Muhammed!) Sabırlı ol, çünkü Allah güzel iş yapanların mükâfatını zayi etmez.

544 • TEFSİRİ KEBİR / TE’VİLÂT

116-Sizden önceki asırlarda yeryüzünde (insanları) bozgunculuktan alıkoyacak faziletli kimseler bulunsaydı ya! Fakat onlardan, kurtuluşa erdirdiğimiz az bir kısmı müstesnadır (bunlar görevlerini yaptılar). Zulmedenler ise, kendilerine verilen refahın peşine düştüler. Zaten günahkâr idiler. 117-Halkı iyi olduğu halde Rabbin, haksızlıkla memleketleri helâk etmez. “Gündüzün iki ucunda…namaz kıl.” İnsanın sahip olduğu beş duyu uğraştırıcı özelliğe sahiptir. Kalbi, üzerine varit olan cismani heyetlerle uğraştırır, onu rahmani huzurdan çekip alır, nurdan ve huzurdan perdeler, kutsi taraftan çekip alır, pislik madenine yöneltip ünsiyetini yalnızlıkla, berraklığını bulanıklıkla değiştirirler. Bu yüzden beş vakit namaz farz kılınmıştır ki kul, huzur için uygun vakit bulsun ve bu esnada duyuların kapıları kapansın. Ta ki kalbe, onu meşgul edecek bir şey varit olmasın. Kalbin kapısı, yönelme ve niyet aracılığıyla ve de kendisine yetişen nur desteği sayesinde yüce Allah’a doğru açılsın. Himmeti dağınıklıktan kurtulup toplansın, Rabbiyle kurduğu ünsiyet sayesinde yalnızlığı son bulsun; yöneliş birliği ve cem hali gerçekleşsin. Bu anlamda beş vakit namaz, kalbin Allah’a doğru açılan kapılarıdır. Gurura doğru açılan, karanlığın girmesine neden olup kalbin gurur evi haline gelmesini sağlayan diğer beş kapısına karşılık, bu beş kapıdan üzerine nur yansır. Yansıyan bu nur karanlığının izlerini siler, bulanıklığının tozunu silkeler. “İyilikler kötülükleri giderirler.” sözünün anlamı budur. Hadiste “İki namaz, kişi büyük günahlardan sakındığı sürece, aralarında işlenen günahlara kefaret olurlar.” buyrulmuştur. Gündüzün iki ucunda namaz kılınması emredilmiştir ki, hükmü cemiyet bekasıyla tüm günü kaplasın ve nurani heyet günün başında sair vakitleri bürüsün. Belki huzurun devamından dolayı sürekli namazda “daim salâtta” olanlardan, namazlarını daimi olarak eda edenlerden olurlar. Bu nurun bekası, günün sonunda sair vakitlerde işlenen ayrılıkları, bulanmaları siler, izale eder. Beslenme işinin idaresi ellerinde olan tabiat kuvvetlerinin egemenliği gece vaktinde devreye girer. Bu kuvvetler nefsi, bedeni ruhani âleminden alıp uykuyla idare etmeye doğru cezp ederler. Kendine has

HÛD SURESİ • 545

işlevini görmesine mani olurlar. O da gaybi mütalaa etmek. Kutsi âlemi müşahede etmektir. Beslenme araçlarını bedenin imarında kullanmak suretiyle onu meşgul ederler. Letafetini ve tazeliğini giderirler. Üzerini örtülerle örtmek suretiyle berraklığını bulandırırlar. Bu yüzden latif kılınmasına ve uyanıklıkla arındırılmasına, namazla aydınlatılıp taze kılınmasına ihtiyaç duyulur. Bu nedenle yüce Allah şöyle buyurmuştur: “Gecenin de ilk saatlerinde namaz kıl.” Namazı zikredilen vakitlerde kılmak ve kötülükleri iyiliklerle gidermek şeklinde anlatılan bu hususlar, saflık, cem ünsiyeti ve zevk içinde Allah ile beraber huzurda iken halini düşünenler için bir uyarıdır. “Sabırlı ol.” istikamet üzere olma hususunda namazda huzur halinde Allah ile beraberlikte sabret. Başkasına eğilim gösterme. “Çünkü Allah güzel iş yapanların mükâfatını zayi etmez.” Kıyam halinde istikametin haklarını eda etmek, adaleti gözetmek, ibadette tazim şartına riayet edip kıyamı gerçekleştirmek suretiyle Onu müşahede edenlerin ecirlerini zayi etmez. 118-Rabbin dileseydi bütün insanları bir tek millet yapardı. (Fakat) onlar ihtilafa düşmeye devam edecekler. 119-Ancak Rabbinin merhamet ettikleri müstesnadır. Zaten Rabbin onları bunun için yarattı. Rabbinin, «And olsun ki cehennemi tümüyle insanlar ve cinlerle dolduracağım» sözü yerini buldu. “Rabbin dileseydi bütün insanları bir tek millet yapardı.” Bütün insanları istidat bakımından eşit, tevhit dini ve fıtratın gereği noktasında aynı seviyede yaratırdı. “Onlar ihtilafa düşmeye devam edecekler.” eğilim ve istidat bakımından farklı olmaya devam edecekler. “Ancak Rabbinin merhamet ettikleri başka.” tevhide yöneltmekle, kemal hususunda muvaffak kılmakla rahmetinin kapsamına aldıkları kimseler başka. Onlar gidiş yolu ve amaç hususunda müttefiktirler. Hayat tarzında birbirlerine uyum gösterirler. Yolları aynıdır. Kıbleleri Hakdır. Dinleri tevhid ve muhabbettir. Zaten, bu farklılık için anları “yarattı.” Ki her biri bir iş, bir amel için donansın, tabiatına uygun bir iş, bir sanat seçsin ve de âlemin düzeni onlarla rayına girsin, düzelsin. Geçim işi istikamet üzere yürüsün. Onlar Allah’ın emirlerinin yüklendikleri yerlerdir. Sebep, rızık ve insanların geçimlerini kolaylaştıran araç ve gereçler onlara yüklenmiştir. Dünya hayatının düzenli yürümesi onlara bağlıdır. Aynı şekilde rahmetin kapsamına alınan grup da O’nun kemalinin mazharlarıdır. Allah sıfatlarını ve fiillerini onlar aracılığıyla izhar eder. Onları hükmünün, marifetlerinin ve sırlarının emanetçileri kılmıştır.

546 • TEFSİRİ KEBİR / TE’VİLÂT

“Rabbinin…sözü yerini buldu.” Rabbinin sözü muhkemleştirildi, yürürlüğe kondu ve sabitleştirildi. Bu söz şudur: “ And olsun ki cehennemi tümüyle insanlar ve cinlerle dolduracağım.” Çünkü cehennem varlık mertebelerinden biridir. Bu bakımdan cehennemi iptal etmek, tatil etmek, mümkün olmasına rağmen yokluğun belirsizliğinde bırakılması hikmete uygun değildir. 120-Nebiy Resullerin haberlerinden her haberi sana anlatıyoruz… (bununla) birlikde senin kalbini tesbit ve teskin edeceğiz. Bunda sana gerçeğin bilgisi; Hakk, müminlere de bir öğüt ve bir uyarı gelmiştir. 121-İman etmeyenlere de ki: Elinizden geleni yapın! Biz de (gerekeni) yapmaktayız! 122-Bekleyin! Şüphesiz biz de beklemekteyiz! 123-Göklerin (semavatın) ve yerin (arzın) gaybı (sırrı) yalnız Allah’a aittir. Her iş O’na döndürülür. Öyle ise O’na kulluk et ve O’na dayan! Rabbin yaptıklarınızdan gafil değildir. “Nebiy resullerin haberlerinden senin kalbini teskin edeceğimiz her haberi sana anlatıyoruz.” Seni, Nebiylerin ümmetlerinden gördükleri ağır eziyetlere, buna rağmen istikamet üzere sebat edişlerine, istikametten asla ayrılmamalarına, kendilerinde telvin namına bir şey sadır olduğunda onları azarlamalarımıza, Nuh’un oğlunun kurtulmasını istemesi gibi kendilerinde varlık kalıntısı belirdiğinde itab edişimize, sebatlarının kuvvetine, Hud kıssasında yer alan “Ben Allah’ı şahit tutuyorum; siz de şahit olun ki ben sizin ortak koştuklarınızdan uzağım…Şüphesiz Rabbim doğru yoldadır.” ifadesinde görüldüğü üzere yakini inançlarıyla birlikte cesaretlerine ve tevekküllerine, cömertliklerinin kemal düzeyinde oluşuna, erdemlerine, Lut’un (a.s) misafirlerin onurunu korumak için kızlarını feda edecek kadar cesur olması gibi mertliklerine muttali kıldığımız için, bütün bunlardan dolayı senin kalbin mutmain olur, istikametin muhkemleşir, sarsılmazlığın pekişir. Çünkü telvinin izleri senden uzaklaşır. Tevekkülün ve rızan, yakinin ve cesaretin güçlenir. Ahlakın, keremin, cömertliğin kemale erer. “Bunda…” bu surede “sana gerçeğin bilgisi geldi.” Ki bu sayede müminlerin itikatları hakikât düzeyine ulaşır. Müminlere de “bir öğüt…gelmiştir.” Geçmiş ümmetlerin helak olmalarına sebep olan şeylerden onları sakındırır. Din edinmeleri, kendileri için yol kabul etmeleri, hayat tarzı olarak benimsemeleri gereken tevhidi onlara hatırlatır. Doğrusunu Allah herkesten daha iyi bilir.

YÛSUF SURESİ • 547

YÛSUF SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Elîf. Lâm. Ra. Bunlar, apaçık Kitab-ı Mubiyn’in âyetleridir. 2-Anlayasınız diye biz onu Arapça bir Kur’an olarak indirdik. 3- (Ey Muhammed!) Biz, sana bu Kur’an’ı vahyetmekle geçmiş milletlerin kıssalarını sana en güzel bir şekilde anlatıyoruz. Gerçek şu ki, sen bundan önce elbette bilmeyenlerden idin. “Elîf. Lâm. Ra. Bunlar, apaçık Kitab-ı Mubiyn’in âyetleridir.” Bu ayetin açıklamasına daha önce yer vermiştik. “En güzel şekilde anlatıyoruz.” Çünkü lafzı ve terkibi mucizedir, manasının zahiri realiteye, gerçeğe uygundur, batını ise sülukun suretine delalet etmekte, salikin (Hak yolcusunun) halini açıklamaktadır. Tıpkı bu konuyu açıklamak için anlatılmış kıssalar gibi. Ama onlardan daha güçlü bir şekilde gerçeğe uygundur, onlardan daha uyumludur. 4-Bir zamanlar Yusuf, babasına (Ya’kub’a) demişti ki: Babacığım! Ben (rüyamda) on bir yıldızla güneşi ve ayı gördüm; onları bana secde ederlerken gördüm. 5- (Babası:) Yavrucuğum! dedi, rüyanı sakın kardeşlerine anlatma; sonra sana bir tuzak kurarlar! Çünkü şeytan insana apaçık bir düşmandır. 6-İşte böylece Rabbin seni seçecek, sana (rüyada görülen) olayların yorumunu öğretecek ve daha önce iki atan İbrahim ve İshak’a nimetini tamamladığı gibi sana ve Ya’kub soyuna da nimetini tamamlayacaktır. Çünkü Rabbin çok iyi bilendir, hikmet sahibidir. “Babacığım! Ben on bir yıldızla güneşi ve ayı gördüm.” …Bu, Hud suresinin açıklamasının akışı içinde tabir edilmesi gerektiğinden söz

548 • TEFSİRİ KEBİR / TE’VİLÂT

ettiğimiz rüyalardandır. Çünkü muhayyile, secde edişleri gaipten nefse arz edilen şerefli nefislerden yıldızlara, güneşe ve aya intikal etmiştir. Oysa gerçekte secde edenler anne ve babası ile kardeşlerinden başkası değildir. “Rüyanı sakın kardeşlerine anlatma; sonra sana bir tuzak kurarlar.” Bu ifade, mücmel ilhamlardan biridir. Çünkü kimi zaman ruhani mücerret varlıkların gayb sureti zamandan yüce külli bir surette ruhta parlar ve etkisi kalbe ulaşır ve nefiste ayrıntılı bir şekilde de belirginleşmez, ta ki olduğu şekliyle bilinmesi gerçekleşinceye kadar. Bu bilgi gerçekleşince de şayet kötü bir şeyse nefiste ona karşı bir korku ve sakınma duygusu, eğer istenen, arzu edilen bir şeyse bu sefer de sevinç ve coşku duygusu oluşur. Bu tür ilhamlara niteliğine göre uyarı ya da müjde adı verilir. Bu yüzden Yakub (a.s) olacak şey olmadan korkmaya başlamıştır. Bir tedbir olarak rüyasını onlara anlatmasını yasaklamıştır. Yakub Aleyhisselam’ın bu sakındırması, rüyanın, Yusuf’un şerefine, yüceliğine ve değerinin kardeşlerinkinden üstün olduğuna delalet etmesinden kaynaklanan bir tedbir de olabilir. Kardeşlerinin bunu anlamaları durumunda onu kıskanmalarından korktuğu için rüyasını açıklamasını istememiş olabilir. “İşte böylece Rabbin seni seçecek…” İşte böylesine çok önemli bir rüyayı göstermekle seçtiği gibi seni Nebiylik için seçecektir. Çünkü sadık rüya, özellikle buna benzer rüyalar, Nebiyliğin ön haberleri mahiyetindedirler. Yakup Aleyhisselam bu rüyadan, onun keşifleri süluklarından önce olan sevilmişlerden olduğunu anlamıştı. “Sana…nimetini tamamlayacaktır.” Nebiylik ve mülk vermek suretiyle sana yönelik nimetini tamama erdirecektir. 7-And olsun ki Yusuf ve kardeşlerinde, (almak) isteyenler için ibretler vardır. 8- (Kardeşleri) dediler ki: Yusuf’la kardeşi (Bunyamin) babamıza bizden daha sevgilidir. Halbuki biz kalabalık bir cemaatiz. Şüphesiz ki babamız apaçık bir yanlışlık içindedir. 9- (Aralarında dediler ki:) Yusuf’u öldürün veya onu (uzak) bir yere atın ki babanızın teveccühü yalnız size kalsın! Ondan sonra da (tevbe ederek) sâlih kimseler olursunuz! 10-Onlardan biri: Yusuf’u öldürmeyin, eğer mutlaka yapacaksanız onu kuyunun dibine atın da geçen kervanlardan biri onu alsın (götürsün), dedi.

YÛSUF SURESİ • 549

11-Dediler ki: «Ey babamız! Sana ne oluyor da Yusuf hakkında bize güvenmiyorsun! Oysa ki biz onun iyiliğini istemekteyiz. 12-Yarın onu bizimle beraber (kıra) gönder de bol bol yesin (içsin), oynasın. Biz onu mutlaka koruruz.» 13- (Babaları) dedi ki: Onu götürmeniz beni mutlaka üzer. Siz ondan habersizken onu bir kurdun yemesinden korkarım. 14-Dediler ki: Hakikâten biz (kuvvetli) bir topluluk olduğumuz halde, eğer onu kurt yerse, o zaman biz gerçekten âciz kimseler sayılırız. 15-Onu götürüp de kuyunun dibine atmaya ittifakla karar verdikleri zaman, biz Yusuf’a: And olsun ki sen onların bu işlerini onlar (işin) farkına varmadan, kendilerine haber vereceksin, diye vahyettik. 16-Akşamleyin ağlayarak babalarına geldiler. 17-Ey babamız! dediler, biz yarışmak üzere uzaklaştık; Yusuf’u eşyamızın yanında bırakmıştık. (Ne yazık ki) onu kurt yemiş! Fakat biz doğru söyleyenler olsak da sen bize inanmazsın. 18-Gömleğinin üstünde sahte bir kan ile geldiler. (Ya’kub) dedi ki: Bilakis nefisleriniz size (kötü) bir işi güzel gösterdi. Artık (bana düşen) hakkıyla sabretmektir. Anlattığınız karşısında (bana) yardım edecek olan, ancak Allah’tır. “And olsun ki Yusuf ve kardeşlerinde, isteyenler için ibretler vardır.” Onların kıssaları hakkında soru soran ve bu kıssayı öğrenen kimseler için büyük ve önemli deliller vardır. Bunlar öncelikle birincisi, salt seçilmenin tamamen Allah’ın dilemesine özgü olduğunu, bir kimsenin çalışmasına, isteyen birinin istemesine bağlı olmadığını gösterirler. Böylece, bu deliller sayesinde kıssaya vakıf olanlar istidatların ezelde belirlenen mertebelerini bilirler. İkincisi; Allah bir kimse için bir hayır dilediği zaman, hiç kimse bu hayrın o kimseye ulaşmasını engelleyip geri savamaz. Allah’ın koruduğu birine hiç kimse kötülük edemez, ona olumsuz bir maksatla ilişemez. Böyle olunca da bu gerçekleri anlayan insanların yakinleri ve tevekkülleri güçlenir, Allah’ın sıfatlarının ve fiillerinin tecellilerini müşahede ederler. Üçüncüsü; şeytanın hile ve aldatması, azdırma amaçlı girişimleri Nebiyler dahil hiç kimsenin emin olamadığı bir şeydir. Bu yüzden Nebiyler daima şeytanın bu tür girişimlerine karşı tedbirler almışlardır. Bütün bunlardan daha güçlü olan delil şudur: Bu kıssa, zihni intikal dediğimiz anlama yoluyla onları,

550 • TEFSİRİ KEBİR / TE’VİLÂT

baştaki ve sondaki ve bu iki durum arasındaki süreçte beliren hallerine ve Allah’a doğru nasıl süluk edeceklerine muttali kılar. Bunun etkisiyle şevkleri ve iradeleri harekete geçer, basiretleri keskinleşir, kararlılıkları güçlenir. Çünkü son derece güzel olan Yusuf’un örneği istidatlı, donanımlı kalptir. Babası akıl Yakub’u tarafından sevilmekte, üstün tutulmaktadır. Bu arada üstünlük taslayan kardeşleri yani zahiri beş duyu, batıni beş duyu, gazap ve şehvet güçleri tarafından kıskanılmaktadır. Yalnız düşünce gücü hariç. O, onu kıskanmadığı gibi, onun hakkında kötü bir niyet de taşımamaktadır. Böylece kıskananlar on bir kişi olarak belirginleşirler. Bu duyu ve kuvvetlerin onu kıskanmalarına ve ona kötülük etmeye yeltenmelerine gelince; bunlar doğaları gereği lezzet aldıkları ve kendilerine çekici gelen şeylerin cazibesine kapılırlar, aklın, ilim ve ahlak gibi kemalini sağlayan şeyleri elde etmek için düşünce kuvvetini kullanmasına engel olurlar, böyle bir şeyi istemezler. Sadece düşünce kuvvetini bedensel lezzetlerin ve söz konusu hayvansal güçlerin şehevi arzularının elde edilmesinde kullanmasını isterler. Hiç kuşkusuz, düşünce daha çok kalbe bakar, ilim ve fazilet gibi kalbi mutlulukların elde edilmesine yönelik eğilimi daha şiddetli ve daha geniştir. Yusuf’un kardeşlerinin “Yusuf’la kardeşi babamıza bizden daha sevgilidir.” sözlerinin anlamı budur. Burada sözü edilen kardeşinden maksat, ameli akıl gücüdür ki, Kalp Yusuf’unun annesi Nefs-i levvame Rahil’inden doğmuştur. Kalp Yakub’u nefs-i emmare Leyya’sının vefatından sonra onunla evlenmişti. “Yusuf’la kardeşi” demelerinin sebebine gelince, akıl, kalbin ilim ve marifetle kemale ermesini gerektirdiği gibi, bu kuvvetlerin de güzel ahlak ve şerefli ameller gibi türlü faziletlerin derlenmesi suretiyle kemale ermesini de gerektirir. Yusuf’un kardeşlerinin “Şüphesiz babamız apaçık bir yanlışlık içindedir.” ifadesiyle babalarını doğru yoldan uzak olma anlamına gelen dalalete nispet etmeleri , nefsin bu kuvvetlerinin akli nazar hususunda eksikliklerinin, bedensel lezzetleri tahsil konusunda aklın yolunun bu kuvvetlerin izlediği yoldan uzak olmasına işaret etmektedir. Onu kuyunun dibine atmaları, bu kuvvetlerin kalbi istila etmeleri, beden sevgisi oluşturmak suretiyle kalbi süfli cihete doğru çekmeleri, kalbin de buna uyum göstermesi, böylece bedensel tabiat kuyusunun dibine atılması anlamındadır. Ancak, bu sırada cennetten kendisine bir gömlek

YÛSUF SURESİ • 551

giydirildi. Bu gömleği Cebrail (a.s), soyulup ateşe atılan İbrahim’e (a.s) getirmiş ve İbrahim (a.s) bu gömleği giymişti. Gömleği ondan İshak, ondan da Yakub miras almıştı. Yakub (a.s) bu gömleği muska haline getirip boynuna asmıştı. Cebrail bu gömleği kuyuda bulunan Yusuf’a getirmiş, onu kuyudan çıkarıp gömleği giydirmişti. Aksi takdirde rivayetlerde de belirtildiği gibi kuyuda boğulur ve ayıp yerleri açığa çıkardı. Bu gömlek, asli istidada ve fıtrat nuruna işarettir. İbrahim’i (a.s) ateşten koruyan, Allah’ın izniyle onun yanmasını engelleyen, dolayısıyla ateşin ona karşı serin ve selametli olmasını sağlayan işte buydu. “Ki babanızın teveccühü yalnız size kalsın! Ondan sonra da salih kimseler olursunuz.” ifadesi de geçim meselesine ve geçimi temin eden sebeplerin elde edilmesine yönelik olarak aklın bunları fikir düzeyine indirip o tarafa yöneltmesi anlamındadır. Yani dünya geçiminin düzeni ve sebeplerinin istenilen şekilde hazırlanmasına işaret etmektedir. Bu kuvvetlerin şeytani vesveseler ve nefsani aldatmalarla istemediği halde aklı ayartıp kalpten uzaklaştırması da, Yusuf’un kardeşlerinin Yakub’u Yusuf’la ilgili olarak kandırmaları için söyledikleri “Yarın onun bizimle beraber gönder de bol bol yesin, içsin ve oynasın.” ifadesiyle dile getirilmektedir. Yusuf’un kardeşlerinin kurt’a iftira atmalarının anlamına gelince, gazap gücü öne çıkıp taştığı zaman kalbi kendine özgü fillerinden tamamen perdeler. Bu kuvvetin halinden, onun kalbe daha güçlü bir zarar verdiği, kalbin fiillerini daha etkili bir şekilde iptal ettiği, kalbi daha sıkı bir şekilde perdelediği şeklindedir ve “yeme” nin anlamı da budur. Bununla beraber şehvet gücünün, duyuların ve diğer kuvvetlerin kalp üzerindeki öldürücü etkileri daha büyük ve aynı esnada verdiği zarar daha yıpratıcıdır. Kalbi süfli cihete daha kuvvetle çekerler, akli siyasetleri kabulünü daha kesin bir şekilde men ederler, şeriatın emir ve yasaklarını uygulamasını daha sert bir yöntemle engellerler. Kalbin, ruhani kemalatı talep etme hususunda muvaffakiyetle bu kuvvetlere boyun eğmesi de bu kapsama girer. Hakikâtte bundan farklı bir durum söz konusu olmasına rağmen bu etkinin gazap gücünden zuhur etmesi de Yusuf’un gömleğinin üzerindeki yalancı kanla ifade edilmiştir. Yakub’un gözlerine ak düşmesi de Kalp Yusuf’u tabiat kuyusunun dibinde olmasından dolayı basiretin bitap düşmesinden, aklı nurunun yitirilmesinden ibarettir. Onu kuyudan çıkaran bir kafileden maksat, fikir gücüdür. Onu Mısır azizine “değersiz bir pahaya, sayılı

552 • TEFSİRİ KEBİR / TE’VİLÂT

birkaç dirheme…” satmaları ise Ruh azizine teslim etmeleri anlamındadır. Ruh azizi ise; Mısır’dan Kudüs şehridir. Çünkü, fikir gücü onun aracılığıyla ruhtan gelen anlam ve irfanları elde eder. Özellikle Ruhun nuruyla aydınlandığı, ona yaklaştığı zaman. Çünkü fikir gücü cismani bir güçtür. Kalp ise cismani değildir. Kalp göğüs makamında, yani kalbin nefse bakan yüzünde nefsin perdesiyle örtünmediği sürece fikir gücü onun makamına ulaşamaz. Ancak, kalp fuad (vicdan) makamında arındığı ve sır adı verilen ruh makamına ulaştığı zaman, onu ruh azizinin yanına bırakır, ona teslim eder, birkaç dirhem karşılığında ondan ayrılır. Çünkü bu birkaç dirhemle elde ettiği yakınlık sayesinde yukarıda sözü edilen anlamları tahsil etme imkânına kavuşur. 19-Bir kervan geldi ve sucularını (kuyuya) gönderdiler, o da (gidip) kovasını saldı, (Yusuf’u görünce) «Müjde! İşte bir oğlan!» dedi. Onu bir ticaret malı olarak sakladılar. Allah onların yaptıklarını çok iyi bilir. 20- (Kafile Mısır’a vardığında) onu değersiz bir pahaya, sayılı birkaç dirheme sattılar. Onlar zaten ona değer vermemişlerdi. 21-Mısır’da onu satın alan adam, karısına dedi ki: «Ona değer ver ve güzel bak! Umulur ki bize faydası olur. Veya onu evlât ediniriz.» İşte böylece (Mısır’da adaletle hükmetmesi) ve kendisine (rüyadaki) olayların yorumunu öğretmemiz için Yusuf’u o yere yerleştirdik. Allah, emrini yerine getirmeye kadirdir. Fakat insanların çoğu (bunu) bilmezler. Aziz’in “Ona değer ver ve güzel bak! Umulur ki bize faydası olur. Veya onu evlat ediniriz.” diyerek Yusuf’u tavsiye ettiği Züleyha adlı karısı nefsi levvame’dir (kınayıcı nefis). Ki ruh nuruyla aydınlanmış, ruhun etkisi ona ulaşmıştır. Ancak bu halde kalıcılık, yerleşiklik kazanmamıştır. Diğer bir ifadeyle mutmain nefis derecesine ulaşmamıştır. Yüce Allah’ın onu yeryüzüne yerleştirmesi tezkiyeden sonra onu muktedir kılması, nefse ve kuvvetlere karşı direnmesi için onu ruhun nuruyla aydınlatması anlamındadır. Bedenin aletlerini kemalatı tahsil etme uğruna kullanmak suretiyle beden arzına hakim olması, bedeni riyazetle yönetmesi demektir. Ta ki istidadında bulunan kemalat kuvveden fiile çıksın. Nitekim, yüce Allah bu hususa şöyle işaret etmiştir: “Ve kendisine olayların yorumunu öğretmemiz için.” Yani, kurtarmak ve yeryüzüne yerleştirmek şeklinde onunla ilgili olarak yaptığımız şeyler aracılığıyla ona fiilimizi öğretmek için böyle yaptık. “Allah, emrini yerine getirmeye kadirdir.” Destekle, muvaffak kılmak ve

YÛSUF SURESİ • 553

yardım sunmakla emrini yerine getirir. Derken, kemalin son düzeyine erişir ve istidadının gerektirdiği makamından daha güçlü bir konuma gelir. Orada ona ilim ve hikmet verir. Nitekim, şöyle buyurmuştur: “Erginlik çağına erişince, ona hükmetme yeteneği ve ilim verdik.” Erginlik, yaratılış perdelerinden soyutlanmak suretiyle ilk fıtrata ulaşma çabasının son aşamasıdır ve biz buna gençlik devresi diyoruz. “Fakat insanların çoğu bunu bilmezler.” İnsanların çoğu, bu hususta bütün işlerin Allah’ın kontrolünde olduğunu bilmezler; bunları çalışmaya, çaba sarf etmeye, eğitime nispet ederler de çalışmanın, çaba saf etmenin, eğitimin ve riyazetin de Allah’tan olduğunu, Allah’ın bunları takdir ettiği şeylerin aracı vasıtaları kıldığını bilmezler. Nitekim, bu yüzden yüce Allah sebepleri büsbütün devre dışı bırakmamıştır. 22- (Yusuf) erginlik çağına erişince, ona (isabetle) hükmetme (yeteneği) ve ilim verdik. İşte güzel davrananları biz böyle mükâfatlandırırız. 23-Evinde bulunduğu kadın, onun nefsinden murat almak istedi, kapıları iyice kapattı ve «Haydi gel!» dedi. O da «(Hâşâ), Allah’a sığınırım! Zira kocanız benim velinimetimdir, bana güzel davrandı. Gerçek şu ki, zalimler iflah olmaz!» dedi. 24-And olsun ki, kadın ona meyletti. Eğer Rabbinin işaret ve ikazını görmeseydi o da kadına meyletmişti. İşte böylece biz, kötülük ve fuhşu ondan uzaklaştırmak için (delilimizi gösterdik). Şüphesiz, o ihlâslı kullarımızdandı. 25-İkisi de kapıya doğru koştular. Kadın onun gömleğini arkadan yırttı. Kapının yanında onun kocasına rastladılar. Kadın dedi ki: Senin ailene kötülük etmek isteyenin cezası, zindana atılmaktan veya elem verici bir işkenceden başka ne olabilir! 26-Yusuf: «Asıl kendisi benim nefsimden murat almak istedi» dedi. Kadının akrabasından biri şöyle şahitlik etti: «Eğer gömleği önden yırtılmışsa, kadın doğru söylemiştir, (Yusuf) yalancılardandır.» 27- «Eğer gömleği arkadan yırtılmışsa, kadın yalan söylemiştir. Bu ise (Yusuf) doğru söyleyenlerdendir.» 28- (Kocası, Yusuf’un gömleğinin) arkadan yırtılmış olduğunu görünce, (kadına): «Şüphesiz, dedi; bu, sizin tuzağınızdır. Sizin tuzağınız gerçekten büyüktür.»

554 • TEFSİRİ KEBİR / TE’VİLÂT

29- «Ey Yusuf! Sen bundan (olanları söylemekten) vazgeç! (Ey kadın!) Sen de günâhının affını dile! Çünkü sen günahkârlardan oldun» “Ona hükmetme yeteneği ve ilim verdik.” buyurduktan sonra “İşte güzel davrananları biz böyle mükâfatlandırırız.” buyuruyor. Yani talep, irade, cehd ve riyazet hususunda iyi davrananları biz böyle mükâfatlandırırız. Züleyha’nın onun nefsinden murat almak istemesi ve kapıları üzerine kapatması nefs-i levvame’nin sıfatlarıyla zuhur etmesine işarettir. Çünkü, kalp makamında telvin, nefsin zuhur etmesi şeklinde olur. Nitekim, ruh makamında telvin kalbin varlığı, kalbi vesvese ile kendine cezp etmesi, onu egemenliği altına alması, sıfatlarını ve lezzetlerini süslemesi, onun ruha açılan kapılarını kapaması, fikir yollarına, nur menfezlerine karşı engelleyici sıfatlarıyla perdelemesi şeklinde olur. Yusuf’un kadına meyletmesi ise, kalbin henüz halinde kalıcılık kazanmadığı ve istikamete kavuşmadığı için ona meyletmesi demektir. Yusuf’un Rabbinin işaretini görmesi ise bu telvini basiret nuru ve akıl nazarıyla idrak etmesi anlamındadır. Nitekim, Yusuf kıssasına ilişkin rivayetlerde deniyor ki: O sırada babası Yusuf’a göründü ve ona engel oldu. Ya da ona seslendi. Bir rivayete göre babası eliyle Yusuf’un boğazına vurdu, şehveti parmaklarının ucundan çıkıp gitti…. Bütün bunlar aklın delille, basiret nuruyla ve hidayetle kalbi nefse karışmaktan alıkoyması, kudretle ve nurani destekle onun üzerinde etkili olmasına işarettir. Bu da kalbin şehvetinin, her tarafına nüfuz eden karanlığının ortadan kalkmasını gerektirir. Nurani hayat aracılığıyla zulmani heyetini yok eder. Yusuf’un gömleğinin arkadan yırtılması, nefsin sıfatlarıyla kalp üzerinde tesirde bulunmak suretiyle güzel ahlak ve salih amelden müteşekkil nurani sıfat giysilerini yırtmasına işarettir. Çünkü bunlar, kalbin nefse bakan yönü olan göğüs cihetinde giyindiği elbisedir. Bu cihet de zorunlu olarak arka taraftır. “Kapının yanında onun kocasına rastladılar…” ifadesi, ruh nurunun, kalbin akli delil üzerinde düşünmek suretiyle ruha yönelmesi, kutsi bir ilhamın varit olması ve nefsi kalbi tabi kılması esnasında zuhur etmesine işarettir. Bundan maksat ruh nurunun kalp cihetine yönelmesi, onu istila etmesi, sonra onun aracılığıyla nefsi egemenliği altına almasıdır. Kadının “Senin ailene kötülük etmek isteyenin cezası…ne olabilir?” sözüne gelince, bu söz gösteriyor ki, nefis maksatlarını akli maslahatlar suretinde benimsetir. Maksatlarını





YÛSUF SURESİ • 555

süsler. Öyle ki bozguncu yönleri ile yapıcı, maslahata uygun yönleri birbirine karışır. Ki bu maslahatları aklın gözetmesi, onları yerine getirmesi ve onlara muvafakat vermesi, bunlarla ilgili olarak da nefse muhalefet etmesi, onun için kötülük dilemesi ve dünya hayatı ile ilgili iyiliklerle onun çirkinliklerine karşı çıkması lazım gelir. Tıpkı hileci kadınların erkeklere yaptıkları gibi. Kalbin ulvi cihete meyli nefsin sözünü ve iddiasını yalanlar. Kadının ailesinden olan şahide gelince, söylendiğine göre bu şahit, kadının amcasının oğluydu. Yani, ahlak ve amellerle ilgili fesadın ancak nefisten, nefsin hakimiyet kurmasından kaynaklandığını bilen fikir gücüdür. Çünkü bu fesat, kalp cihetinden ve nefse meylinden gelmiş olsaydı, bu takdirde akide ve azimet alanında gerçekleşirdi, sadece amel alanında değil. Bir rivayete göre bu şahit, kadının teyzesinin oğluydu. Bundan maksat da cismani tabiattır. Cismani tabiat ise nefiste bulunan, kalbi ameli olgularla karşı karşıya bulunan göğüs cihetinden beden arzına doğru çekip onaylamasını sağlayan süfli meyle delalet eder. Ruhun hidayet nuru aracılığıyla bozukluğun akide ve azimette olmadığını, amelde meydana geldiğini, bunun da ancak nefsani bir dürtü ile olabileceğini bilmesi “Yusuf’un gömleğinin arkadan yırtılmış olduğunu görünce: Şüphesiz dedi; bu, sizin tuzağınızdır. Sizin tuzağınız gerçekten büyüktür.” ifadesinden anlaşılıyor. “Ey Yusuf! Sen bundan vazgeç! Ey Kadın! Sen de günahının affını dile!” ifadesi ruhun nurunun kalbe yansımasına ve nazil olan nurani bir olgudan ve ruhani bir düşünceden dolayı onu kendi tarafına çekmesine işarettir. Ki bu nurani cihetten nazil olan olgu ve ruhani düşünce kalbi nefis cihetinden çekip çevirir, nefsin amelinden yüz çevirmesini emrederek düşünüp ibret almasını sağlar. Ki bir kez daha böyle bir meyil gerçekleşmesin. Varit olan bu olgunun ve düşüncenin nefis üzerinde etkili olması tenvir ve tasfiye sayesindedir. Çünkü kalpten kendisine akseden ruhun nuruyla aydınlanması, onun aracılığıyla kalbi istila eden karanlık heyetten istiğfar etmesi anlamına gelir. 30-Şehirdeki bazı kadınlar dediler ki: Aziz’in karısı, delikanlısının nefsinden murat almak istiyormuş; Yusuf’un sevdası onun kalbine işlemiş! Biz onu gerçekten açık bir sapıklık içinde görüyoruz.

556 • TEFSİRİ KEBİR / TE’VİLÂT

31-Kadın, onların dedikodusunu duyunca, onlara dâvetçi gönderdi; onlar için dayanacak yastıklar hazırladı. Onlardan her birine bir bıçak verdi. (Kadınlar meyveleri soyarken Yusuf’a): «Çık karşılarına!» dedi. Kadınlar onu görünce, onun büyüklüğünü anladılar. (Şaşkınlıklarından) ellerini kestiler ve dediler ki: Hâşâ Rabbimiz! Bu bir beşer değil… Bu ancak üstün bir melektir! 32-Kadın dedi ki: İşte hakkında beni kınadığınız şahıs budur. Ben onun nefsinden murat almak istedim. Fakat o, (bundan) şiddetle sakındı. And olsun, eğer o kendisine emredeceğimi yapmazsa mutlaka zindana atılacak ve elbette sürünenlerden olacaktır! 33- (Yusuf:) Rabbim! Bana zindan, bunların benden istediklerinden daha iyidir! Eğer onların hilelerini benden çevirmezsen, onlara meyleder ve cahillerden olurum! dedi. Kalp, ruhla bütünleşme hususunda bu menzile ulaştığında, ruhun nuruyla aydınlandığında, buna bağlı olarak nefis de kalbin nurunun parıltılarıyla nurlanıp kirlerinden arındığında nefis, kalbin nuruyla aydınlanmak, onun heyetiyle biçimlenmek ve ona yakın olmak için ona aşık olur. Onun makamına ulaşmak ister. Onu kendine çekmeye, ihtiyaçlarını onunla gidermeye, onu tabii lezzetlerini elde etmek için kullanmaya kalkmaz, onu makamından ve mertebesinden kendi mertebesine indirmez. Kendi heyetiyle biçimlenmesine, fiillerine ve lezzetlerine ortak olmasını sağlamaya çalışmaz. Nefis “emmare” vasfına sahip iken bütün bunları yapardı. Dolayısıyla bu sırada kuvvetleri etkilenir, hatta onun etkilenmesiyle tabiat kuvvetleri de etkilenir. Nitekim “Şehirdeki bazı kadınlar dediler ki: Aziz’in karısı, delikanlısının nefsinden murat almak istiyormuş; Yusuf’un sevdası onun kalbine işlemiş!” ifadesiyle anlatılmak istenen budur. Kalp, Ruh’un komşuluğuna yükseldiği, sır menziline ulaştığı için nurani heyetiyle, zati-fıtri güzelliğiyle, kesbi berraklığıyla nefsi istila ettiği zaman; bedenin bütün kuvvetleri onunla aydınlanırlar, kalp nefsi ve nefis de bedeni kendine tabi kılar. Dolayısıyla beden kuvvetleri kendilerine özgü fiillerden alıkonur, şaşkına dönerler. Beslenme ile ilgili tasarruflarında hayretler içinde kalırlar. Lezzet alma, beslenme ve meyve yeme işlerinde alet olarak kullandıkları bıçakları unutuverirler de kudretlerini yaralarlar. Ki bu kudret tasarruflarında söz konusu aletleri kullanır. Koltuklarına yaslanmış olarak apışıp kalırlar. Yaslandıkları koltuklar derken; beden içinde yer aldıkları organları kastediyoruz. Bunları nefis, kendi kuvvetleri içinde hazırlamıştır. Aşağıda ki tevilde de bu anlama işaret edilmiştir:

YÛSUF SURESİ • 557

…“Kadınlar onu görünce, onun büyüklüğünü anladılar. Ellerini kestiler ve dediler ki: Haşa Rabbimiz! Bu bir beşer değil…Bu ancak üstün bir melektir!” Aziz’in karısının “Çık karşılarına!” şeklindeki sözü, nefsin kendi iradesiyle kalbin nuruyla parlamayı istemesi, onunla aydınlanma istidadını elde etmek suretiyle kalbin ortaya çıkmasını dilemesi anlamındadır. Nefis, kalbin iradesinin doğrultusunda hareket etmeye giriştiği, sülukun azimet gerektiren amelleri karşısında kalp ile çekişme yeteneği azaldığı, gönüllü olarak kalbe boyun eğmeye iyice alıştığı zaman, kalbin o sırada ilişkilerinden ve engellerinden sıyrılması, tereddüt haline son vermek suretiyle azimetiyle arınması için halvete girmek suretiyle riyazetin vakti gelmiş demektir. Çünkü kalbin bazen nefis tarafına bazen ruh tarafına kapılması şeklinde kendini gösteren azimet noktasında tereddüdü söz konusu olduğu sürece ne riyazet mümkün olur, ne de süluk. Halvet de sahih olmaz. Çünkü halvetin temel şartlarından biri olan cem hali kaybolur. Bu riyazet, nefse, gönüllü olarak nafile ibadetlerle boyun eğdirilmesi anlamındaki riyazet değildir. Böyle bir riyazet için halvete ihtiyaç yoktur. Bilakis, muhalefet edişleri terk etmeye, nefsi kırmaya, züht ve ibadet çeşitleriyle direncini kırmaya ihtiyaç vardır. Kalbin riyazetine gelince; bu da kalbin kendi sıfatlarından, ilimlerinden ve kemalatından arınmasından, fena bulma, şuhud ve kavuşma yolunda süluk etmek üzere belirginleşmesinden ibarettir. Bu da nefsin kendisini istila etmesinden korunmasından sonraki aşamadır. Nitekim, Aziz’in karısı bunu şöyle dile getirmiştir: “Ben onun nefsinden murat almak istedim. Fakat o, şiddetle sakındı.” Nefsinden korunma istedi ve bu isteğini arttırdı. “Eğer o kendisine emrettiğimi yapmazsa…” benim lezzetimi, hazzımı yerine getirmezse, halvet ve yalnızlıkla bedenin lezzetlerinden, hevanın esenliğinden ve maddi idraklerden alıkonacaktır, onlardan koparılacaktır. “Ve elbette sürünenlerden olacaktır.” Saygınlığını, bizim katımızdaki onurunu yitirdiği, bizim tarafımızdan yalnız bırakıldığı, ayrıca yardımcılara ve bedendeki hizmetçilere reislik etme payesinden uzaklaşacağı için elbette sürünecektir. Hira Mağarasında ibadete çekildiği sırada Hz. Resulullah’a (s.a.v) halvet sevdirildiği gibi Yusuf’a halvet sevdirildiği zaman “Rabbim! Bana zindan, bunların benden istediklerinden daha iyidir!…dedi.” Hz. Yusuf

558 • TEFSİRİ KEBİR / TE’VİLÂT

“benden istedikleri…” diyor, sonra da kadınların hilelerini kendisinden çevirmesi için Rabbine şöyle dua ediyor: “Eğer onların hilelerini benden çevirmezsen, onlara meyleder ve cahillerden olurum!” Çünkü onun da tabiatında süfli cihete yönelik bir meyil vardı ve kalbi de o tarafa doğru çekilebiliyordu. Süfli cihete düşmesini gerektiren unsurlar onun da tabiatında vardı. Ki bunlar ebediyen yok olmayan olgulardır. Nefsin kalp nuruyla aydınlanması ve kalbe itaat etmesi ise süreklilik arz etmeyen arızi bir durumdur. Kalp her zaman, nefse amelleri itibariyle yardım eder. Çünkü, kalbin iki tabiatı ve iki yüzü vardır. Bu yüzlerinden biri ruha, öbürü ise nefse doğru çeker. Bir yüzüyle ruha, bir yüzüyle de nefse bakar. Eğer yüce Allah’ın ulvi ciheti galip getirmek ve yüceler âleminin nurlarıyla pekiştirmek suretiyle onu koruması olmasa, kalp açısından cehaletinden dolayı nefse doğru akmaktan daha yakın bir ihtimal yoktur. Nitekim Resulullah (s.a.v) şöyle buyurmuştur: “Allah’ım! Kalbimi dinin üzere sabit kıl.” Orada bulunanlar şöyle demişlerdir: “Sen, vahiy alan bir Resul olduğun halde mi bunu söylüyorsun?” Resulullah (s.a.v) onlara şu cevabı vermiştir: “Nasıl emin olabilirim ki, kalp çöldeki bir tüy gibidir, rüzgârlar ne tarafa isterlerse onu savururlar.” Dolayısıyla bu dua, kalbin yoksunluğunun suretidir ve ebediyen ondan ayrılmaz. 34-Rabbi onun duasını kabul etti ve hilelerini ondan uzaklaştırdı. Çünkü O çok iyi işiten, pek iyi bilendir. 35-Sonunda (Aziz ve arkadaşları) kesin delilleri görmelerine rağmen (halkın dedikodusunu kesmek için yine de) onu bir zamana kadar mutlaka zindana atmaları kendilerine uygun göründü. 36-Onunla birlikte zindana iki delikanlı daha girdi. Onlardan biri dedi ki: Ben (rüyada) şarap sıktığımı gördüm. Diğeri de: Ben de başımın üstünde kuşların yemekte olduğu bir ekmek taşıdığımı gördüm. Bunun yorumunu bize haber ver. Çünkü biz seni güzel davrananlardan görüyoruz, dedi. “Rabbi onun duasını kabul etti ve hilelerini ondan uzaklaştırdı.” Kutsi destekle onu pekiştirdi, sübhani telkini ile onu güçlendirdi ve yüzünü pislik cihetinden kutsi cihete çevirdi, böylece “onların hilesini ondan çevirdi. Çünkü O çok iyi işitendir…” kalbin sır makamındaki münacatlarını işitir. “Pek iyi bilendir.” Kalbin kendisine muhtaç olduğu durumlarda ne yapılması gerektiğini bilir. “Sonunda kesin delilleri görmelerine rağmen, onu…zindana atmaları kendilerine uygun görüldü.”

YÛSUF SURESİ • 559

Ruh azizine, nefis ve tabiat kuvvetleri kadınlarına, ruhun akıl ve fikir gibi yardımcılarına … hepsinin üzerinde ittifak ettiği bir görüş uygun göründü. Onu mutlaka zindana atmalıydılar. Yani ona daha iyi gelen halvette bırakmayı uygun gördüler. Ruhun şühud nuruyla kalbi baskıya aldığı, onu tasarruflarından ve sıfatlarından alıkoyduğu için; nefis ve diğer kuvvetler, korunmuşluk işaretlerini, samimi bir kararlılığı ve kendilerine meyletmeme halini onda gördükten sonra onu kendilerine çekmekten alıkonduklarını, onun da nuruyla kendilerinin üzerine parlayarak yansımasını, Allah’a muhtaçlık halindeki samimiyetinin ortaya çıktığını gördükleri için-aksi takdirde onu halvette kendi haline bırakmazlardı-; vehim, dindeki sağlamlığını ve Hakk ile beraberliğinin sürekliliğini görüp Onun nuru karşısında hezimete uğradığı, Onun gölgesinden kaçtığı; akıl ise, hidayet nuruyla aydınlandığı; fikir de kalbin halvette egemenliğinin gerçekleştiğini fark ettiği için…hepsi birlikte onu halvette yalnız bıraktılar.. Onunla birlikte zindana giren iki delikanlıdan biri, ondan ayrılmayan ruhani muhabbet gücüydü. Ve bu güç, hükümdara aşk şarabını sunan şarapçıdır. Nitekim, Yusuf kıssasında da bu kişinin kralın şarapçısı olduğu belirtilmektedir. İkincisi de kalpten hiçbir şekilde ayrılmayan nefistir. Çünkü nefsin hayatı konumundaki heva, nefsin beka istemesinden dolayı ondan kaynaklanmaktadır. O da kralın, şehirde gıda maddelerini idare etmekle görevli ekmekçisidir. Nitekim kıssada da bundan bahsedilmiştir. Başka hiçbir şey değil, ama bu ikisi halvette ondan ayrılmadılar. Şarapçının “Ben rüyamda şarap sıktığımı gördüm.” ifadesiyle bahsettiği rüyası, muhabbet gücüne, hakiki şuhuddan gafil olma uykusunda, kalp marifeti üzümünden aşk şarabını sıkmasının gösterilmesi anlamındadır. Ekmekçinin “Ben de başımın üstünde kuşların yemekte olduğu bir ekmek taşıdığımı gördüm.” ifadesiyle anlattığı rüyası ise, hevanın bütünüyle nefsani kuvvetler kuşunun lezzetlerini, hazlarını ve şehvetlerini elde etmeye yönelmesi anlamındadır. Cazibesine kapıldığı şeylere yönelmesinin kuşa benzetilmesinin nedeni kuşun bir şeyi büyük bir hızla kapmasıdır. 37- (Yusuf) dedi ki: Size yedirilecek yemek gelmeden önce onun tevilini mutlaka size haber vereceğim. Bu, Rabbimin bana öğrettiği ilimlerdendir. Şüphesiz ben Allah’a inanmayan bir kavmin dininden uzaklaştım. Onlar ahireti inkâr edenlerin kendileridir.

560 • TEFSİRİ KEBİR / TE’VİLÂT

38-Atalarım İbrahim, İshak ve Ya’kub’un dinine uydum. Bizim Allah’a ortak koşmamız olacak bir şey değildir. İşte bu, Allah’ın bize ve insanlara olan lûtfundandır. Lâkiyn insanların çoğu şükretmezler. 39-Ey zindan arkadaşlarım! Çeşitli rabler mi daha iyi, yoksa gücüne karşı durulamaz “Kahhar” olan O Bir Allah mı? 40-Allah’ı bırakıp da başka taptığınız şeyler, sizin ve atalarınızın taktığı birtakım isimlerden başka bir şey değildir. Allah onlar hakkında herhangi bir delil indirmemiştir. Hüküm sadece Allah’a aittir. O size kendisinden başkasına ibadet etmemenizi emretmiştir. İşte dosdoğru din budur. Lâkiyn insanların çoğu bilmezler.” “Size yedirilecek yemek gelmeden önce…” kalbin bu iki kuvveti hazlarından, nasiplerinden menetmesine, ancak durumlarının varacağı akıbeti, yapmakla yükümlü oldukları şeyi doğru bir siyasetle, isabetli bir görüşle, istikamet üzere olmakla ve ıslah etme tavrıyla açıkladıktan ve “Ben…uzaklaştım…” diyerek tevhidi onlara gösterdikten sonra bunlardan istifade etmelerine müsaade etmesine işarettir. Ve kalbin bu iki kuvveti zorunlu İlâhi emri yerine getirmeye, gereksiz şeyleri terk etmeye, farklı yönlere bakmaktan, ilgiyi dağıtmaktan vazgeçmeye teşvik etmesi mahiyetindedir. Çünkü hevanın özelliği ayrılık, dağınıklık ve birbiriyle çekişen kuvvetlerin muhtelif şehvetlerine ibadet etmektir. Muhabbetin özelliği ise, başlangıçtan nihayete vasıl olmanın hemen öncesine kadar sıfatlara bağlanmak, zatın cemaline değil sıfatlara ibadet etmektir. Bu yüzden kalp onları “Şüphesiz ben Allah’a inanmayan bir kavmin dininden uzaklaştım.” diyerek tevhide çağırıyor. Yani müşrik, nefsin sıfatları putlarına, hatta kalbin varlığına ve sıfatlarına tapan “ahireti inkâr eden…” bir topluluğun dinini terk ettim. Yani onlar ruhani âlemde baki olma gerçeğinden perdelenmişlerdir. “Allah’a herhangi bir şeyi ortak koşmamız bize yaraşmaz.” “Çeşitli rabler mi daha iyi, yoksa gücüne karşı durulamaz “Kahhar” olan bir tek Allah mı?” Yani yüce Allah’ın “Çekişip duran birçok ortağın sahip olduğu bir adam.” (Zümer, 29) ayetinde işaret buyurduğu gibi bu rablerden biri şunu emrederken, öbürü şunu emreder, bir başkası da başka bir şeyi emreder ve birbirlerini engelleyerek aciz kalırlar. Ya sevgiden dolayı sıfat ve isimlere ya da hevanın arzusundan dolayı nefsani kuvvetlere tapmak mı daha iyidir, yoksa tek bir emirden başka buyruk yöneltmeyen tek bir Rabbe mi? Nitekim, yüce Allah şöyle

YÛSUF SURESİ • 561

buyurmuştur: “Bizim buyruğumuz…bir tek sözden başkası değildir.” (Kamer, 50) Bu bir tek Rab, karşı konulmaz güce sahiptir, herkesi kahredici “Kahhar” gücüyle egemenliği altına almıştır. Hiç kimse O’nun emrine engel olamaz. Emrinden geri koyamaz. Dolayısıyla kalp, bu iki kuvveti yerinde bir siyasetle aynı hedefe yöneltir, yönlerini, amaçlarını birleştirir. Çünkü kalp, vahdetin egemenliği altına girince, vahdet sevgisiyle sıfatlar muhabbetinden alıkonur, zata yöneltilir. Tevhidde iyice alışkanlık elde edince, hevası hazlara ve şehvetlere tapmaktan, lezzetleri elde etme uğruna parçalanmalardan ezilir, şeytana itaat etmekten dolayı değil, Hakk’ın emriyle sadece haklarla ve zorunlu hazlarla yetinir 41-Ey zindan arkadaşlarım! (Rüyalarınıza gelince), biriniz (daha önce olduğu gibi) efendisine şarap içirecek; diğeri ise asılacak ve kuşlar onun başından (beynini) yiyecekler. Yorumunu sorduğunuz iş (bu şekilde) kesinleşmiştir. 42-Onlardan, kurtulacağını bildiği kimseye dedi ki: Beni efendinin yanında an, (umulur ki beni çıkarır). Fakat şeytan ona, efendisine anmayı unutturdu. Dolayısıyla (Yusuf), birkaç sene daha zindanda kaldı. “Biriniz efendisine şarap içirecek…” Şirkten vazgeçirme amaçlı açıklama ve değerlendirmelerden sonra birincisinin durumunu belirginleştiriyor. O da lezzet sevgisinin ruha galip gelmesinden ibarettir. “Diğeri ise asılacak ve kuşlar başından yiyecekler.” İkincisinin akıbetinin ne olacağını açıklıyor burada. Bu kişinin asılması, nefsiyle fiillerini işlemekten alıkonması, varlığının gerektirdiği davranışlar hususunda ezilmesi, tespit edilmesi, bitkisel tabii kuvvetler kökü üzerinde kalıcılaştırılması anlamındadır, ki artık ne muhayyile onun üzerinde tasarrufta bulunabilir, ne de o muhayyile üzerinde tasarrufta bulunabilir. Diğer hayvani kuvvetlerin de böyle bir tasarrufu söz konusu olamaz. İşte bu hevanın ölmesi demektir. Ölüm ve asılmadan sonra nefsin kuvvetlerinin kuşları Hakk’ın emriyle onun kafasından yerler. Bu, hakların yanında durup, öteye geçememektir. “Yorumunu sorduğunuz iş, kesinleşmiştir.” Sizin durumunuz bu esas üzerinde sabitleşmiş, karar kılmıştır. Bu sırada Allah’a vasıl olmuş, Ona yaklaşmış haldeydi. Allah’ta fena bulmak suretiyle velayet makamında zuhur etme anlarıydı.

562 • TEFSİRİ KEBİR / TE’VİLÂT

Bu iki kuvvet, kendileri için belirginleştirdikleri işte kalıcılık kazanınca, Kalp Yusuf’unun işi de zati şuhud makamına vasıl olmakla tamamlandı. Böylece halveti de açıldı. Çünkü zindanda kaldığı süre, Allah’ta gerçekleştirdiği sülukunun müddetidir. Kalp Yusuf’unun fena bulması tamamlandığı zaman, iki kuvvetin durumu da aynı seviyeye gelip eşitlendi. Çünkü o sırada kendi nefisleriyle değil, Allah ile idiler. Diğer bir ifadeyle Hakkani varlığa kavuşup beka bulma zamanının başlamasıyla halvet zamanı sona erdi. Ama beka zamanı henüz tamamlanmamıştı, çünkü “beni efendinin yanında an.” ifadesinde işaret edildiği gibi varlık kalıntısı onda mevcudiyetini koruyordu. Yani, benim için ruh makamında sevgi ile ve onda karar kılma ile varlık talep et… Çünkü sevgi aşk şarabıyla ruhu sarhoş ettiği zaman, ruh vahdet makamına, kalp de ruh makamına yükselir. Bu makamda ruha hafi (gizli), kalbe de sır adı verilir. Bu da fena değildir, çünkü her ikisi de o sırada mevcutturlar ve Hakk’ın nuruyla boğulmuşlardır. Bu makamda durup ötesine geçmemekten tuğyan ve benlik neşet eder. Bu yüzden “Şeytan ona, efendisini anmayı unutturdu.” denilmiştir. Yani vehim şeytanı kalp Yusuf’una, Allah’ta fena bulmak suretiyle O’nu anmayı unutturdu, çünkü kalp Yusuf’unda henüz varlık kalıntısı mevcuttu ve ruh makamını talep etmişti. Yoksa kendi nefsini ve varlığını unutacak, bu makamla perdelenmekten gafil olacaktı. İşte bu kalıntı “birkaç sene daha zindanda” kalmaktır. Resulullah (s.a.v) bu olaya şöyle işaret etmiştir: “Allah, kardeşim Yusuf’a rahmet etsin, eğer “beni efendinin yanında an” demeseydi, zindanda birkaç yıl daha kalmayacaktı.” Ya da kahredilmiş, engellenmiş, Hakk’ın canibinden perdelenmiş vehim şeytanı, yakınlaştırılmış muhabbet resulune, derecesinin yükseltilişi, istila edişi, saltanatının yükseltilişi sırasında İlahi cemal içinde şaşkın ve sarhoşluğun etkisinde olduğu için, kalp Yusuf’unu şuhud huzurunda anmayı unutturdu. Çünkü cemali seyreden sevgili hayran kalır, mahlukatın tümünü, varlığının ayrıntılarını unutur. Daha doğrusu fena bulması tamamlanıncaya, sarhoşluğu son buluncaya kadar nefsi cem aynına gark olur. Sonra uyanır ve tafsili hatırlar. Hüviyet denizine dalmak ve ahadiyet zatında silinmek suretiyle fena bulma süreci sona erince, mahpusluk müddeti dolunca, yüce Allah onu kendi hayatıyla diriltti, zatından ve sıfatlarından ona bir hayat bahşetti.

YÛSUF SURESİ • 563

Halvet ve Allah’ta süluk aracılığıyla nefsin sıfatlarından uzaklaşma müddetinde nefsin sıfatlarında değişim şeklini zayıf ineklerin semiz inekleri yemeleri suretinde bedensel tabiat sıfatlarında değişim şeklini ise kuru başakların yeşil başakları istila etmesi suretinde ona gösterdi. 43-Kral dedi ki: Ben (rüyada) yedi arık ineğin yediği yedi semiz inek gördüm. Ayrıca, yedi yeşil başak ve diğerlerini de kuru gördüm. Ey ileri gelenler! Eğer rüya yorumluyorsanız, benim rüyamı da bana yorumlayınız. 44- (Yorumcular) dediler ki: Bunlar karmakarışık hayaller, düşlerdir. Biz böyle düşlerin tevilini bilenlerden değiliz. 45- (Zindandaki) iki kişiden kurtulmuş olan, uzun bir zaman sonra (Yusuf’u) hatırlayarak dedi ki: Ben size onun yorumunu haber veririm, beni hemen (zindana) gönderin. 46- (Yusuf’un yanına gelerek dedi ki:) Ey Yusuf, ey sıddîk (doğru sözlü) arkadaşım! (Rüyada görülen) yedi arık ineğin yediği yedi semiz inek ile yedi yeşil başak ve diğerleri de kuru olan (başaklar) hakkında bize yorum yap. Ümit ederim ki, insanlara (isabetli yorumunla) dönerim de belki onlar da doğruyu öğrenirler. 47-Yusuf dedi ki: Yedi sene âdetiniz üzere ekin ekersiniz. Sonra da yiyeceklerinizden az bir miktar hariç, biçtiklerinizi başağında (stok edip) bırakınız. 48-Sonra bunun ardından, saklayacaklarınızdan az bir miktar (tohumluk) hariç, o yıllar için biriktirdiklerinizi yeyip bitirecek yedi kıtlık yılı gelecektir. “Rüyada …gördüm…” diyen kral, bazılarına göre Kıtfir’i Mısır’a kral tayin eden, yönetimini ona veren Reyyan b. Velid’dir. Adı Kıtfir olan, Aziz değildir. Gerçi Arapçada “aziz” “kral” anlamına da gelir. Dolayısıyla, ayette geçen “kral”, faal akla işarettir. Ruhlar meliklerinin melikidir ve Ruhu’l kuds olarak isimlendirilir. Çünkü yüce Allah, velayet ehlini, nübüvvetin başlangıcı olana tam fena esnasında nefhası ve vahyiyle diriltir. Onunla bütünleşmeleri ile de tafsilatlar cem aynında zuhur eder. Bu yüzden bazıları demişlerdir ki: Yusuf kralın yanına girince kral onunla İbranice konuştu, o da krala İbranice cevap verdi. Kral yetmiş dil biliyordu ve bu dillerle konuştu. Yusuf da bu dillerin tümüyle onunla konuştu.

564 • TEFSİRİ KEBİR / TE’VİLÂT

“Bunlar karmakarışık düşlerdir…” diyen ileri gelenler, akıl ve fikir gibi vehimle perdelenmiş şerefli kuvvetlerdir. Vehmin kendisi de riyazet ve tebdil sırrına karşı perdelenmiştir. Bu yüzden vehimle perdelenmiş ve vehmin yanında durup ötesine geçemeyenlerin riyazet ehlinin hallerini hurafe olarak nitelendirdiklerini görürsün. Uzun bir zaman sonra hatırlayan sevgi resulune gelince, o, ancak Ruhu’l kuds’ün melikinin zuhur etmesi, diriltmesi, vahdetten sonra kesrete dönüş şeklinde varlığının tafsilatını irade etmesi aracılığıyla hatırlar. Aksi takdirde onda fena haleti bulunur ve cem aynından uzak olur. Orada kalbin varlığını görmediği gibi başkasını da görmez. Böyle iken nasıl hatırlasın ki? Ancak yokluğundan sonra Hakk’ın nuruyla zuhur edince hatırlar. 49-Sonra bunun ardından da bir yıl gelecek ki, o yılda insanlara (Allah tarafından) yardım olunacak ve o yılda (meyve suyu ve yağ) sıkacaklar. 50- (Adam bu yorumu getirince) kral dedi ki: «Onu bana getirin!» Resul/elçi, Yusuf’a geldiği zaman, (Yusuf) dedi ki: «Efendine dön git de ona: Ellerini kesen o kadınların hali neydi? diye sor. Şüphesiz, benim Rabbim onların hilesini çok iyi bilir.» 51- (Kral kadınlara) dedi ki: Yusuf’un nefsinden murat almak istediğiniz zaman durumunuz neydi? Kadınlar, Hâşâ! Allah için, biz ondan hiçbir kötülük görmedik, dediler. Aziz’in karısı da dedi ki: «Şimdi hakk olan gerçek ortaya çıktı. Ben onun nefsinden murat almak istemiştim. Şüphesiz ki o doğru söyleyen “sadıkiyn”lerdendir.» 52- (Yusuf dedi ki): Bu, Aziz’in yokluğunda ona hainlik etmediğimi ve Allah’ın hainlerin hilesini başarıya ulaştırmayacağını (herkesin) bilmesi içindir. 53- (Bununla beraber) nefsimi temize çıkarmıyorum. Çünkü nefis, aşırı şekilde kötülüğü emreder; Rabbim acıyıp korumuş başka. Şüphesiz, Rabbim çok bağışlayan, pek esirgeyendir. 54-Kral dedi ki: Onu bana getirin, onu kendime özel danışman edineyim. Onunla konuşunca: Bugün sen yanımızda yüksek makam sahibi ve güvenilir birisin, dedi. 55- «Beni ülkenin hazinelerine tayin et! Çünkü ben (onları) çok iyi korurum ve bu işi bilirim» dedi.

YÛSUF SURESİ • 565

56-Ve böylece Yusuf’a orada dilediği gibi hareket etmek üzere ülke içinde yetki verdik. Biz dilediğimiz kimseye rahmetimizi eriştiririz. Ve güzel davrananların mükâfatını zayi etmeyiz. 57-İman edip de (kötülüklerden) sakınanlar için ahiret mükâfatı daha hayırlıdır. “İnsanlara yardım edilecek ve (meyve) sıkacakları yıl, tam itminan ve külli güven esnasında nefsi yararlandırdığı vakittir. Kuvvetler kadınlarının “Haşa! Allah için, biz onda hiçbir kötülük görmedik.” sözleri ile Aziz’in karısının “şimdi gerçek ortaya çıktı.” şeklindeki sözleri, nefsin ve kuvvetlerin Hakk’ın nuruyla aydınlanmasına, insaf ve doğruluk sıfatlarıyla nitelenmesine, vahdet nuru sayesinde adalet melekesinin gerçekleşmesine, cem sonrası fark haline yönelik sevginin zuhuruna, kalbin fazileti ve doğruluğu ile birlikte kendi günahını ikrar edip günahından teberri etmesinden dolayı nefsin itminana ulaşmasına işarettir. Çünkü nefsin itminanının göstergelerinden biri günahı itiraf etmesi, nefs-i emmare olduğu sırada kendisinden sadır olan aşırılıklardan istiğfar edip İlahi rahmete ve Rabbani korumaya sarılmasıdır. Kralın onu kendine has kılmasından maksat, kalbi, tamamen kemale erdikten sonra kendisinin yerine mülkün hakimi kılması anlamındadır. Nitekim, kıssada şöyle anlatılır: Kral Yusuf’u tahtının üzerine oturttu, kendi tacını başına geçirdi, mührünü ona verdi, kılıcını ona kuşandırdı. Bu arada Kıtfir’i azletti. Sonra Kıtfir öldü. Kral Yusuf’u Kıtfir’in karısı Züleyha ile evlendirdi. Kral tahttan feragat edip saltanatı ona teslim etti ve kendisi Rabbine ibadet etmek üzere köşesine çekildi. Bütün bunlar Hakk’ın halifeliği makamına işarettir. Nitekim, yüce Allah Davud’a (a.s) şöyle hitap etmiştir: “Biz seni yeryüzünde (arz’da) halife yaptık.” (Sad, 26) Aziz’in ölmesi, kalbin makamına ulaşmasına, ruhun vahdet şuhudunda yol almasına, Yusuf’un Aziz’in karısıyla evlenmesi, kalbin, itminana erdikten sonra nefsi hazlardan yararlandırmasına işarettir. Çünkü nurlanmış şerefli nefis, istikametin şartlarını muhafaza etme, adalet kanunlarına uyma ve ilim ve amele ait usullerin istimbat edilmesi hususunda hazlardan güç alır. Ki ilim ve amel de bu evlilikten doğan iki çocuktur. Nitekim kıssada Züleyha’nın biri Efrasim, biri Mişa olmak üzere iki oğul doğurduğu belirtilmektedir.

566 • TEFSİRİ KEBİR / TE’VİLÂT

Rivayete göre Yusuf Züleyha ile evlenip gerdeğe girince ona: “Bu, senin istediğinden daha iyi değil midir?” dedi. Züleyha’nın hâlâ bakire olduğunu gördü. Bu da Züleyha’nın hazlarından yararlanmasına rağmen halinin güzelliğine ve adaleti gözetmesine işarettir. Zülayha’nın bakire olması, ruhun daima kutsi olmasından dolayı nefse karışmamasına, onunla doğrudan temas kurmasının mümkün olmadığına işarettir. Çünkü kalbin aksine, ruhun istekleri küllidir ve cüzleri idrak edilemez. Züleyha,Yusuf’un eşi oldu, çünkü Yusuf’un emri ona musallat oldu, emrinin eseri ve hakimiyeti kalp vasıtasıyla ona ulaştı, o da hakikâtte onun hükmü altına girdi. Yusuf’un yeryüzünün hazinelerine yönetici olarak görevlendirilmesini istemesi ve kendisini iyi koruyan bilgi sahibi biri olarak nitelendirmesine gelince; çünkü kalp, maddi cüzleri idrak eder ve korur, ruh ise bunu gerçekleştiremez. Dolayısıyla kalp istidadı uyarınca bu anlamı, bağışlayandan, yani Ruhu’l kuds melikinden kabul eder. Yeryüzüne (arz’da), dilediği yere gidebilecek şekilde yerleştirilmesi ise, temkin makamına ulaştığı sırada fena sonrası beka ile halife kılınması anlamındadır. Bu da ihsan sahiplerinin ödülüdür. Yani cem aynından tafsilata döndüğü için şuhud makamında Rabbine kulluk edenlerin ecri budur. “Ahiret mükâfatı…” yani cemal şuhudu lezzetiyle alınan manevi haz, baki olan Allah’ın yüzünün nurunun parıldayışlarını mütalaa etmek “iman edenler için… daha hayırlıdır.” Ayni imanla inananlar “ve sakınanlar için” benlik kalıntısından sakınanlar için daha iyidir. 58-Yusuf’un kardeşleri gelip onun huzuruna girdiler, (Yusuf) onları tanıdı, onlar onu tanımıyorlardı. 59- (Yusuf) onların yüklerini hazırlayınca dedi ki: «Sizin baba bir kardeşinizi de bana getirin. Görmüyor musunuz, ben ölçeği tam dolduruyorum ve ben misafirperverlerin en iyisiyim. 60-Eğer onu bana getirmezseniz, artık benim yanımda size verilecek bir ölçek (erzak) yoktur, bana hiç yaklaşmayın!» 61-Dediler ki: Onu babasından istemeye çalışacağız, kuşkusuz bunu yapacağız. 62- (Yusuf) emrindeki gençlere dedi ki: Sermayelerini yüklerinin içine koyun. Olur ki ailelerine döndüklerinde bunun farkına varırlar da belki geri gelirler.

YÛSUF SURESİ • 567

63-Babalarına döndüklerinde dediler ki: Ey babamız! Erzak bize yasaklandı. Kardeşimizi (Bunyamin’i) bizimle beraber gönder de (onun sayesinde) ölçüp alalım. Biz onu mutlaka koruyacağız. 64-Ya’kub dedi ki: Daha önce kardeşi (Yusuf) hakkında size ne kadar güvendiysem, bunun hakkında da size ancak o kadar güvenirim! (Ben onu sadece Allah’a emanet ediyorum); Allah en hayırlı koruyucudur. O, acıyanların en merhametlisidir. 65-Eşyalarını açtıklarında sermayelerinin kendilerine geri verildiğini gördüler. Dediler ki: Ey babamız! Daha ne istiyoruz. İşte sermâyemiz de bize geri verilmiş. (Onunla yine) ailemize yiyecek getiririz, kardeşimizi koruruz ve bir deve yükü de fazla alırız. Çünkü bu (seferki aldığımız) az bir miktardır. 66- (Ya’kub) dedi ki: Kuşatılmanız (ve çaresiz kalma durumunuz) hariç, onu bana mutlaka getireceğinize dair Allah adına bana sağlam bir söz vermediğiniz takdirde onu sizinle beraber göndermem!» Ona (istediği şekilde) teminatlarını verdiklerinde dedi ki: Söylediklerimize Allah şahittir. Tafsil makamına dönüp halifelik için hakimiyet tahtına oturunca, riyazet zindanında, kutsal huzur mısırı halvetinde ve cem aynına gark olmakta geçen uzun ayrılık döneminden sonra kardeşleri hayvani kuvvetler yanına geldiler, “onun huzuruna girdiler…” ruhanilerin edebiyle edeplenmişlik vasıtasıyla nefsin mutmain olup aydınlanması, bu hayvani kuvvelerin de ondan aydınlanmaları, fazilet ve ahlak heyetleriyle pişmeleri, ahlak ve şeriat gibi yararlı ilim gıdaları aramaları nedeniyle ona yaklaştılar. “Yusuf onları tanıdı.” güzel halleri, zekâ ve saflıklarıyla salaha ermişliklerini, yoksulluklarını, kendisinden istedikleri manalara muhtaç olduklarını görüp tanıdı. “Onlar onu tanımıyorlardı.” çünkü arınma suretiyle onların mertebelerinin üstüne çıkmıştı, onların idrak etmelerine imkân olmayan vasıflara sahip olmuştu. Bu yüzden ameli akıl gücünü huzuruna getirmelerini istedi: “Sizin baba bir kardeşinizi bana getirin.” Çünkü amellerle ilgili külli anlamları bu kuvvetten başkası idrak edemez. Bil ki, mahbupların keşifleri cehdlerinden önce gerçekleşir. Bu yüzden, onların sahip oldukları kuvvetler şeriat ve hükümleri bilirler, nefisleri bundan önce mutmainlik düzeyine erişmiş olsa bile vuslattan önce onu siyasetle idare ederler.

568 • TEFSİRİ KEBİR / TE’VİLÂT

Yusuf’un hazırlayıp yüklediği yüklerine gelince, bu, onların idrak edebilecekleri, uygulayabilecekleri küçük bir ölçekti. Dedi ki: “Eğer onu bana getirmezseniz, artık…size verilecek ölçek yoktur.” Külli anlamlardan olup “benim yanımda” bulunan ölçek verilmeyecektir size ve artık “bana hiç yaklaşmayın.” Çünkü sizin mertebeniz benim mertebemden uzaktır ve siz ancak onun vasıtasıyla bana yaklaşabilirsiniz. Ameli akıl gücü salt akıl makamından ayrılıp sadr makamına varmadığı için maddi kuvvetlere eşlik etmesi, onlara amele sevk edici cüzi anlamları ilka etmesi, şevk maniyetli riza kuvvetlerini akli maslahatlara doğru harekete geçirmesi mümkün olmaz. “Dediler ki: Onu babasından istemeye çalışacağız.” İstidadı onun feyzini kabul etmesi için arındırmaya çalışacağız. Yusuf’un emrindeki gençlere “Sermayelerini yüklerinin içine koyun.” demesi de kalbin, emrindeki gençler olan nebati kuvvetlere nefsin itminan halinden yararlandığı sırada, korunmak için istifade ettikleri, kemalatlarını elde etmek için güç edindikleri kuvvetlerini getirmelerini emretmesine işarettir. Çünkü bu, onların farklılıklarını mümkün kılan sermayeleridir. Yükleri ise idrak ve kazanç aletleridir. “Olur ki…” kuvvetlerini ve kazanma kudretlerini bilirler, “ailelerine döndüklerinde…” gazap, şehvet gibi sair hayvani kuvvetlerin yanlarına döndüklerinde, “belki geri gelirler…” anlamlar gıdası hususunda kâr etme ve ayrıcalık kazanma, bu sermaye aracılığı ile yararlı ilimleri elde etme makamına geri gelirler. “Babalarına döndüklerinde…” istidadı arındırmak ve fazilet heyetlerine bürünmek suretiyle babalarının yanına geldiklerinde, onun, ameli akıl gücünü kendileriyle birlikte göndermesinin gerekliliğini gösterdiler, ki daimi anlam faziletlerini elde etmede kendilerine yardımcı olsun. Yani onun feyzinden yardım istediler. “…Ölçüp alalım…” yani ondan yararlanalım. Onu kendi isteklerimizi elde etme düzeyine indirip de cahil olduğumuz sırada kardeşine yaptığımız gibi helak olmasına neden olmayacağız. Bilakis, onu söz vererek ve kemal yolunda onu gözeterek koruyacağız. Babalarının, onu onlarla birlikte gönderme hususunda onlardan ahit alması, sağlam bir söz vermelerini istemesi, amelden önce sahih imani bir itikadın bulunmasına işarettir ve onları bu akdi baştan itibaren kabul etmeleri, onları bu akde bağlı kalmaya mecbur bırakması anlamındadır. Aksi takdirde, ameli planda durumları doğruluk üzere olmayacağı gibi başarılı da olmayacaklardı.

YÛSUF SURESİ • 569

67-Sonra şöyle dedi: Oğullarım! (Şehre) hepiniz bir kapıdan girmeyin, ayrı ayrı kapılardan girin. Ama, Allah’tan (gelecek) hiçbir şeyi sizden savamam. Hüküm, Allah’tan başkasının değildir. (Onun için) ben yalnız O’na dayandım. Tevekkül edenler yalnız O’na dayansınlar. “Hepiniz bir kapıdan girmeyin…” bir tek faziletin yolunda gitmeyin, örneğin cesareti bir kenara bırakıp sadece cömertlik tarikinde süluk etmeyin. Çünkü vahdet huzuru bütün faziletlerin kaynağı, ahadiyet zatı da bütün sıfatların mebdeidir. O halde, ayrı ayrı tüm faziletlerin yollarını izleyin ki adalet vasfına sahip olasınız, vahdet huzuruna doğru yol alasınız. Bütün sıfatlar üzerinden yol alın ki zat size gösterilsin. Hadiste şöyle buyrulmuştur: “Kıyamet günü yüce Allah, değişik mezhep mensuplarının her birine, kendisine inandığı surette göründüğünde onu tanırlar. Başka bir surette göründüğünde ise onu tanımazlar.” “Ama Allah’tan gelecek hiçbir şeyi sizden savamam.” Şayet Allah tevfikini size ulaştırmazsa, bazı örtülerle sizi kemalatınızdan perdelerse ona karşı sizin için hiçbir şey yapamam. Çünkü akıl ancak ilim sağlar, istidat icat edemediği gibi perdeyi de kaldıramaz. 68-Babalarının kendilerine emrettiği yerden (çeşitli kapılardan) girdiklerinde (onun emrini yerine getirdiler. Fakat bu tedbir) Allah’tan gelecek hiçbir şeyi onlardan savamazdı; ancak Ya’kub içindeki bir dileği açığa vurmuş oldu. Şüphesiz o, ilim sahibiydi, çünkü ona biz öğretmiştik. Fakat insanların çoğu bilmezler. 69-Yusuf’un yanına girdiklerinde öz kardeşini yanına aldı ve «Bilesin ki ben senin kardeşinim, onların yaptıklarına üzülme» dedi. 70- (Yusuf) onların yükünü hazırladığı zaman maşrapayı kardeşinin yükü içine koydu! (Kafile hareket ettikten) sonra bir tellal: Ey kafile! Siz hırsızsınız! diye seslendi. 71- (Yusuf’un kardeşleri) onlara dönerek: Ne arıyorsunuz? dediler. 72-Kralın su kabını arıyoruz; onu getirene bir deve yükü (bahşiş) var dediler. (İçlerinden biri:) Ben buna kefilim, dedi. 73-Allah’a and olsun ki, bizim yeryüzünde fesat çıkarmak için gelmediğimizi siz de biliyorsunuz. Biz hırsız da değiliz, dediler. 74- (Yusuf’un adamları) dediler ki: Peki, siz yalancıysanız bunun cezası nedir?

570 • TEFSİRİ KEBİR / TE’VİLÂT

75- «Onun cezası, kayıp eşya, kimin yükünde bulunursa işte o (şahsa el koymak) onun cezasıdır. Biz zalimleri böyle cezalandırırız» dediler. 76-Bunun üzerine Yusuf, kardeşinin yükünden önce onların yüklerini (aramaya) başladı. Sonra da onu, kardeşinin yükünden çıkarttı. İşte biz Yusuf’a böyle bir tedbir öğrettik, yoksa kralın kanununa göre kardeşini tutamayacaktı. Ancak, Allah’ın dilemesi hariç. Biz kimi dilersek onu derecelerle yükseltiriz. Zira her ilim sahibinin üstünde daha iyi bilen birisi vardır. “…Girdiklerinde…” bütün faziletlerin yollarını izlemeye ilişkin olarak aklın kendilerine yönelttiği emre bağlı kaldılar. Ama bu, Allah katından gelecek “hiçbir şeyi onlardan savamazdı.” celal perdesiyle perdelenmelerini,vuslat lezzetinden yoksun kalmalarını engellemezdi. Çünkü akıl ancak fıtrata ulaşır ve ancak marifeti gösterir. Cemal nuruyla nurlanma, vuslat talebiyle lezzet zevkinden haz alma, celal ve cemal kemaliyle, daha doğrusu celalin cemali ve cemalin celaliyle aşktan zevk alma, ancak Hakkani nurun hidayetiyle mümkün olabilir. “Ancak Yakub içindeki bir dileği açığa vurdu.” Bu dilek, onları faziletle tekmil etmesiydi. “Şüphesiz o, ilim sahibiydi.” Çünkü Allah ona öğretmişti. Ama ayan ve şuhud sahibi değildi. “Fakat insanların çoğu bilmezler.” kemali insanların sahip oldukları ilim sanırlar. Ya da duyu insanları külli aklın ilmini bilmezler. “Öz kardeşini yanına aldı.” Çünkü aralarında arınma, tecerrüt hususunda uyum vardı. “Maşrapayı kardeşinin yükü içine koydu.” İnsanlara erzak dağıtırken ölçü olarak kullandığı maşrapasını kardeşinin yükünün içine koydu. Yani ilimleri idrak ettiği kuvvetini onun yüküne koydu ki, onun aracılığıyla şeriat ilimlerinden istifade etsin, adalet kanunlarını istimbat etsin. Çünkü ameli akıl kuvveti vehim ve hayal giysilerinden sıyrıldığı zaman makulatı idrak etme hususunda daha da güçlenir. Ayrıca, nazari akıl gücü de kuvvetlenir. Nazari akıl gücü, hayatın işlerini idare eder ve halin başlangıcında vehimle karışıktır. Kardeşini hırsızlığa nispet etmesinin nedeni, ameli akıl gücünün vehim mahallinde maddeye taalluk eden anlamlar gibi cüzi şeyleri idrak etmeye alışmış olması ve külli şeyleri idrak etmekten uzak olmasıdır.

YÛSUF SURESİ • 571

Kardeşinin onu yanına alması sayesinde güç kazanınca, arınmak suretiyle ondan bu gücü alınca, hırsızlık yapmadığı halde sanki hırsızlık yapmış gibi oldu. Onları hırsızlıkla suçlayan münadi ise vehimdir. Çünkü vehim sahibi bütün kuvvetlerin üzerinde bulundukları halde değişiklik olduğunu, ona uymadıklarını görür. Bundan dolayı onlarda bir eksiklik olduğunu vehmeder. Hükümdarın tasını getirene vaat edilen bir zahire yükünden maksat şeri yükümlülüktür ki, ameli akıl vasıtasıyla elde edilir. O da buna dair ilmini kalpten alır. Tas ise bu ilmin elde edilmesinin aracı olan istidat gücüdür. Yitik tası arayan, onların eşyalarını kontrol eden, sonunda kardeşinin yükünün içinden çıkaran da kalbin bu iş için gönderdiği fikirdir. Ruhu’l Kuds’un dini marifetleri, nazari hakikâtleri araştırdığı, amelle ilgili olmadığı için “Kardeşini…tutamayacaktı.” amellere sevk etmek, faziletleri kullanmak hususunda “kralın kanununa göre” kardeşini tutamayacaktı. Çünkü kralın dini ilim, ilmi de akıldı. “Ancak Allah’ın dilemesi hariç.” Yani nefsin, kalpten kaynaklanan nurla aydınlaması, amel etmeye yatkın sadrın açılması vakti başka. İşte bu, derecelerin yükseltilmesidir. Çünkü nefis bu sırada kalp derecesine, kalpte şuhud makamında ruh derecesine yükselir. “Her ilim sahibinin” örneğin kuvvetlerin “üstünde daha iyi bilen” ameli akıl gibi “biri vardır.” Onun da üstünde kalp, kalbin üstünde nazari akıl, onun üstünde ruh, onun üstünde de Ruhu’l Kuds vardır. Yüce Allah hepsinin üstünde ve gaybın tümünü bilir. 77- (Kardeşleri) dediler ki: «Eğer o çaldıysa, daha önce onun bir kardeşi de çalmıştı.» Yusuf bunu içinde sakladı, onlara açmadı. (Kendi kendine) dedi ki: Siz daha kötü durumdasınız! Allah, sizin anlattığınızı çok iyi bilir. 78-Dediler ki: Ey aziz! Gerçekten onun çok yaşlı bir babası var. Onun yerine bizim birimizi alıkoy. Zira biz seni, iyilik edenlerden görüyoruz. 79-Dedi ki: Eşyamızı yanında bulduğumuz kimseden başkasını yakalamaktan Allah’a sığınırız, o takdirde biz gerçekten zalimler oluruz! 80-Ondan ümitlerini kesince, (meseleyi) gizli görüşmek üzere ayrılıp (bir kenara) çekildiler. Büyükleri dedi ki: «Babanızın sizden Allah adına söz aldığını, daha önce de Yusuf hakkında işlediğiniz kusuru bilmiyor musunuz? Babam bana izin verinceye veya benim için Allah hükmedinceye kadar bu yerden asla ayrılmayacağım. O hükmedenlerin en hayırlısıdır.

572 • TEFSİRİ KEBİR / TE’VİLÂT

81-Babanıza dönün ve deyin ki: «Ey babamız! Şüphesiz oğlun hırsızlık yaptı. Biz, bildiğimizden başkasına şahitlik etmedik. Biz gaybın bekçileri değiliz. 82- (İstersen) içinde bulunduğumuz şehire (Mısır halkına) ve aralarında geldiğimiz kafileye de sor. Biz gerçekten doğru söylüyoruz.» 83- (Babaları) dedi ki: «Hayır, nefisleriniz sizi (böyle) bir işe sürükledi. (Bana düşen) artık, güzel bir sabırdır. Umulur ki, Allah onların hepsini bana getirir. Çünkü O çok iyi bilendir, hikmet sahibidir.» “Dediler ki: Eğer o çaldıysa, daha önce bir kardeşi de çalmıştı.” şeklindeki sözlerinin anlamına gelince; kalp önceden bu anlama hazırlanmıştı, kuvvetler değil. Bu yüzden kuvvetler, ikisinin inkâr edici tavırlarını sürdürdüler, isteklerini elde etmek için babalarının yanında ikisini suçladılar. Babaları ise onların istediklerinin ötesinde bir lezzeti talep etti. Rivayet edilir ki: İbrahim’in (a.s) bir kuşağı vardı ve bu kuşak evlatlarının en büyüklerine miras kalırdı. Kemer İshak’tan (a.s) Yusuf’un halasına miras kalmıştı. Çünkü halası yaşça en büyükleriydi. Annesi Rahil’in vefatından sonra Yusuf’u halası emzirmişti. Yusuf büyüyünce Yakub, onu halasından ayırmak istedi. Kadın ise Yusuf’suz sabredemedi. Kuşağı Yusuf’un elbiselerinin altına koydu. Sonra “ben kuşağı kaybettim” dedi. Kuşağı Yusuf’un üzerinde bulunca Yakub halası ölünceye kadar Yusuf’u halasının yanında bıraktı. Kuşak, velayet makamından önce gençlik çağlarında Ruh İbrahim’inden miras aldığı futuvvet makamına işarettir. ….Nefs-i Levvame konumundaki Rahil’in vefat ettiği sırada Nefs-i Mutmaine bu kuşağı onun beline bağlamıştı. Yakub’un Yusuf’u halasından almak istemesi şuna işarettir: Akıl, irfan ve hakikât kazanma hususunda yükselmek ister; futuvvet makamında faziletlerle nitelenmiş birini bulduğu zaman ondan razı olur. Ama nefs-i mutmainne yanında onu terk eder, faziletler yoluna devam eder, velayet makamında Allah’ta fena bulmak suretiyle vefat edinceye kadar. Allah doğrusunu herkesten daha iyi bilir. Yusuf’un sözünü içinde saklaması, onların kendisinin makamını idrak etme hususunda yetersiz olduklarını ve kemali karşısında noksan kaldıklarını bilmesidir ki bunu da şu sözleriyle ifade etmiştir: “Siz daha kötü durumdasınız!” Kalp Yusuf’una, kardeşi ameli akıl yerine kendisini almasını öneren vehimdir. Çünkü vehim makulata müdahalesi söz

YÛSUF SURESİ • 573

konusudur ve yükselişe, akıl ufkuna çıkmaya ve ehil olmadığı halde ona hükmetmeye yönelik bir özlemi vardır. Sonra diğer kuvvetler de ameli akıl yerine vehmin kendilerini yönetmelerine eğilimlidirler. Çünkü ameli akıl ile bu kuvvetler arasında maddeye taalluk etmek hususunda uyum vardır ve vehim onları bedensel lezzetlerle ilgili ihtiyaçlarını elde etmeye doğru çeker. Kalp, makul anlamları idrak etme hususunda ihtiyaç duyduğu şeyi vehimde değil, ameli aklın yanında bulunca şöyle dedi: “Eşyamızı yanında bulduğumuz kimseden başkasını yakalamaktan Allah’a sığınırız.” Eğer onun yerine vehmi yakalarsak, onu kendimize katar, kardeşimize ilka edeceğimiz şeyi ona ilka edersek , o takdirde büyük bir zulüm işlemiş oluruz. Çünkü bir şeyi ait olmadığı yere koymuş oluruz. Ondan ümitlerini kesmeleri, vehmin kendilerine kefil olamayacağının, vehmin gerekçe ve hükümlerinden yararlanamayacaklarının bilincine varmalarıdır. Vehmin hükmü esnasında kardeşlere babalarına verdikleri misakı, yani imani itikadı, daha önce Yusuf’la ilgili aşırılıklarını hatırlatan büyükleri, fikirdir. Bu yüzden müfessirler “Yusuf hakkında en güzel düşünceye o sahipti.” demişlerdir. Yusuf’u öldürmelerine o engel olmuştu. “Babam bana izin verinceye…kadar bu yerden asla ayrılmayacağım.” sözüne gelince, bunun anlamı şudur: Vehmin değil, ancak aklın hükmüne göre hareket edeceğim, ta ki ölünceye kadar. Kardeşlerine babalarının yanına dönmelerini emretmesi ise, onları aklın emirlerine uymaya yöneltmesi anlamındadır. “Biz, bildiğimizden başkasına şahitlik etmedik…” Bu, eşyanın ameli aklı gücün yanında olmasında noksanlığı ve hırsızlığından başka bir anlam veremiyorduk. Çünkü bu konuda şuurumuz yoktu ve bunun aslında kemal olduğunuda bilmiyorduk. “Biz…” ayni-akli anlamın bekçileri “değiliz…” Çünkü biz, ancak görülebilen âlemdeki şeyleri idrak ederiz. Aynı durum, beldemizin, yani beden şehrinin nebati güçlerden oluşan halkı için de geçerlidir. “Aralarında geldiğimiz kafile…” hayvansal güçlerden oluşan kafileye sor, onlar senin “oğlunun hırsızlık” yaptığını söyleyeceklerdir. “Dedi ki: Hayır, nefisleriniz sizi bu işe sürükledi.” Cismani tabiatlarınız size bedensel lezzetlerden, maddi şehvetlerden zevk alma hususunu süslü gösterdi. Siz de bunu kemal saydınız; makulatın peşinden gitmeyi, şeriatlara bağlı kalmayı, faziletlere uymayı ise

574 • TEFSİRİ KEBİR / TE’VİLÂT

noksanlık kabul ettiniz. “Güzel bir sabır…” Size düşen, daima şeriat ve faziletlere göre amel etmek, şeriat ve akıl hükmünün ötesine geçmemek hususunda sabretmektir. Veya şeriata göre nimetlenip yararlanma hususunda güzel bir sabır göstermek, sizin için her şeyi mubah görmekten, tabiatın hükmü doğrultusunda sınırsız bir yararlanma eğilimi içine girmekten daha iyidir. Ya da bana düşen, Kalp Yusuf’u ve kardeşlerinin kutsi nurlarla aydınlanma, şer’i hükümleri çıkarma ve şer’i kaideleri istihraç etmek-ki benim buna müdahâlem söz konusu değildirişine devam etmeleri hususunda da güzel bir sabır göstermektir. Onlar iki tarafı gözetecek, her iki tarafın, yani dünya ve ahiretin gereklerini eksiksiz yerine getirecek zamanı buluncaya kadar onlardan ayrı kalmam kaçınılmazdır. Çünkü akıl, kemal talep etmeyi ve ahiretin ıslahını gerektirdiği gibi bedenin ıslahını, dünya hayatının düzenlenmesini, mizacı gıdalarla dengelemeyi, kuvvetleri de lezzetlerle terbiye etmeyi de gerektirir. Ya da bu hususta bana düşen güzel bir sabır göstermektir. “Umulur ki, Allah onların hepsini bana getirir.” Bakarsın, Allah onları en yüce ufuktan bana getirir. Beni bulunduğum yerden, iki tarafın birden gözetilmesi hususunda nazarımın, görüşümün, makamımın ve iki menzilin ortasında denge noktasında bulunmakla ilgili mertebemin gerektirdiği yere yükseltir. “Çünkü O çok iyi bilendir.” Hakikâtleri bilir. “Hikmet sahibidir.” Âlemleri hikmete göre yönetir. Onları, ulvi ciheti gözetip süfli ciheti görmezlikten gelecek, dolayısıyla beden şehrinin harap olmasına, halkının da helak bulmasına neden olacak şekilde başı boş bırakmaz. Kuşkusuz bu, daha önce işaret ettiğimiz tam yararlandırmadan öncedir. Çünkü bu keşiften sonra cehd makamı olup, tevhidden sonra istikamet yolunda süluk etmektir. 84-Onlardan yüz çevirdi, «Ah Yusuf’um ah!» diye sızlandı ve kederini içine gömmesi yüzünden gözlerine boz (perde) geldi. 85- (Oğulları:) «Allah’a and olsun ki sen hâlâ Yusuf’u anıyorsun. Sonunda ya hasta olacaksın ya da büsbütün helâk olacaksın!» dediler. 86- (Ya’kub:) Ben gam ve kederimi sadece Allah’a arz ediyorum. Ve ben sizin bilemeyeceğiniz şeyleri Allah tarafından (vahiy ile) biliyorum, dedi.

YÛSUF SURESİ • 575

87-Ey oğullarım! Gidin de Yusuf’u ve kardeşini iyice araştırın, Allah’ın rahmetinden ümit kesmeyin. Çünkü kâfirler topluluğundan başkası, Allah’ın rahmetinden ümit kesmez. 88-Yusuf’un yanına girdiklerinde dediler ki: Ey Aziz! Bizi ve ailemizi kıtlık bastı ve biz değersiz bir sermaye ile geldik. Hakkımızı tam ölçerek ver. Ayrıca bize bağışta da bulun. Şüphesiz Allah sadaka verenleri mükâfatlandırır. 89-Yusuf dedi ki: Siz, cahilliğiniz yüzünden Yusuf ve kardeşine yaptıklarınızı biliyor musunuz? 90-Yoksa sen, gerçekten Yusuf musun? dediler. O da: (Evet) ben Yusuf’um, bu da kardeşim. (Birbirimize kavuşmayı) Allah bize lütfetti. Çünkü kim (Allah’tan) korkar ve sabrederse şüphesiz, Allah güzel davrananların mükâfatını zayi etmez, dedi. 91- (Kardeşleri) dediler ki: Allah’a and olsun, hakikâten Allah seni bize üstün kılmış. Gerçekten biz hataya düşmüşüz. 92- (Yusuf) dedi ki: «Bugün sizi kınamak yok, Allah sizi affetsin! O, merhametlilerin en merhametlisidir.» “Onlardan yüz çevirdi…” onların tarafına sırtını çevirdi, onların halini görmezden geldi. Çünkü kalp Yusuf’una hasret duyuyor, onun cihetine doğru kuvvetli bir eğilim içindeydi. Üzüntüden “gözlerine boz (perde) geldi.” Öncelikle Yusuf’un kuyunun dibine atılmasından, Yusuf’a karşı duyduğu derin üzüntüden görme yeteneği zayıfladı. Sonra Yusuf bulunduğu halden yükselip tevhidde fena bulmasına karşılık kendisi geri kaldığı, onun makamını ve kemalini idrak edemediği için gözleri, hep hüzünlü ve Yusuf’un halini görmeden geri kaldı. “Kederini içine gömerek…” içi onun ayrılığıyla dolmuş halde kaldı. “Sen hâlâ Yusuf’u anıyorsun…” şeklindeki sözleri, böyle bir halde bile onların cihetine (yönüne) değil, Yusuf’a olan hasretinin, özleminin, kalp cihetine eğiliminin, kapılışının şiddetine işarettir. Çünkü onunla Yusuf’ arasında arınma ve ulvi âleme meyletme hususunda güçlü bir münasebet vardır. “Ben sizin bilemeyeceğiniz şeyleri Allah tarafından biliyorum.” sözü ise, aklın, kalbin Hakkaniyet cihetine gittikten ve alışkanlık hükmünden sıyrıldıktan sonra en kısa zamanda halk âlemine döneceğini ve alışkanlık sınırında duracağını bildiğine işarettir.

576 • TEFSİRİ KEBİR / TE’VİLÂT

Nitekim ariflerden birine “Son nedir?” diye sorulmuş, “Başa dönmektir” diye cevap vermiştir. Bu bilgiden dolayıdır ki “Ey oğullarım! Gidin de Yusuf’u ve kardeşini iyice araştırın.” demiştir. Çünkü süluktan bütünüyle boşalıp bu boşalmanın etkisi, iniş ve yakınlaşma suretinde mertebesine yaklaşmak şeklinde akla ulaşınca, kuvvetlerin makamına inmekle onlara bedensel cem suretinde hazları aramalarını, dünya hayatlarını ve cüzi maslahatlarını düzenlemelerini emreder. İşte ümitlerini kesmemelerini istediği ruh budur. Çünkü, mümin bu ruhu ve hoşnutluğu Allah ile hayat bulduğu ikinci hayatta görür. Allah’ın huzuruyla bütün nimetlerden, fiil, sıfat ve zat cennetleri lezzetlerinden nefis, kalp ve ruh ile yararlanır. Ama kâfir için böyle bir şey söz konusu değildir. Nitekim, yüce Allah şöyle buyurmuştur: “Çünkü kâfirler topluluğundan başkası Allah’ın rahmetinden ümit kesmez.” “Bizi ve ailemizi kıtlık bastı.” şeklindeki sözleri, zor durumda kalışlarına, hallerinin alabildiğine kötüleştiğine, hakların sınırında durmakla iyice daraldıklarına işarettir. “Ve biz değersiz bir sermaye ile geldik.” şeklindeki sözleri ise, kuvvetlerinin maddesinin azlığından dolayı zayıf olduklarına, amaçlarına ulaşmak için gerekli gıdalardan yoksun olduklarına işarettir. “Hakkımızı tam ölçerek ver.” Hazları talep etme hususunda ondan merhamet dileniyorlar. “Yusuf ve kardeşine yaptıklarınızı biliyor musunuz?” sözü; kalbin, kendisini tanımaları, başlangıçtaki hallerini hatırlamaları, cehalet ve azgınlık zamanlarında ona karşı yaptıkları kötülükleri zihinlerinde canlandırmaları için, sadr mahallindeki makamlarına inmesine işarettir. “Yoksa sen, gerçekten Yusuf musun?” onu bu nurani heyette, hükümdarlık heybeti içinde ve başlangıçtaki halinden uzak görmekten dolayı hayretlerini ifade ediyorlar. “Allah bize lütfetti…” sözü, bu durumun illetine, kemalinin sebebine yönelik bir işarettir. “Allah’a and olsun, hakikâten Allah seni bize üstün kılmış.” sözü, istikamet zamanında kuvvetlerin onun kemalini ve kendi kusurlarını görmeye iletildiklerine işaret etmektedir. “Bugün sizi kınamak yok.” Çünkü kuvvetler, tabii fiillerini işleme cibilliyetine sahip olarak yaratılmışlardır. “Allah sizi affetsin.” sözü, bu kuvvetlerin fazilet nuruyla nurlanmaları, kemal sırasında emrine uymaları durumunda günahtan beri olacaklarına, aklanacaklarına yönelik bir işarettir.

YÛSUF SURESİ • 577

93- «Şu benim gömleğimi götürün de onu babamın yüzüne koyun, (gözleri) görecek duruma gelir. Ve bütün ailenizi bana getirin.» 94-Kafile (Mısır’dan) ayrılınca, babaları (yanındakilere): Eğer bana bunamış demezseniz inanın ben Yusuf’un kokusunu alıyorum! dedi. 95- (Onlar da:) Vallahi sen hâlâ eski şaşkınlığındasın, dediler. 96-Müjdeci gelince, gömleği onun yüzüne koyar koymaz (Ya’kub) görür oldu. Ben size: «Allah tarafından (vahiy ile) sizin bilemeyeceğiniz şeyleri bilirim demedim mi! » dedi. 97- (Oğulları) dediler ki: Ey babamız! (Allah’tan) günahlarımızın affını dile! Çünkü biz gerçekten günahkârlar idik. bizim

98- (Ya’kub:) Sizin için Rabbimden af dileyeceğim. Çünkü O çok bağışlayan, pek esirgeyendir, dedi. Gömlek; kalbin, cem ayninde vahdete ulaştığı ve Allah’ın sıfatlarıyla nitelendiği sırada büründüğü nurani heyettir. Bazıları: bundan maksat, babadan oğula miras kalan gömlektir ki, kuyuya atıldığında bu gömlek onu korumuştu, demişlerdir. Bu takdirde, asli fıtrat nuruna işaret konumunda olur, ilk anlamdaki gömleğin vuslattan sonra onun için gerçekleşen kemal nuruna işaret olması gibi. Bu anlamların ilki, akıl gözünün görmesine daha uygundur. Çünkü aklın gözü Hakkani hidayet nuruyla sürmelenmese İlahi sıfatların idrak edilmesi karşısında kör kesilir. “Ve bütün ailenizi bana getirin.” İtidal makamında ve fiillerde orta yolu gözetme hususunda bütün aileniz bana dönün. Çünkü kalp, ulvi cihetle süfli cihet ortasında yer alır. tabiatınızın gerektirdiği bedensel lezzetleri arama hususunda bana katılın, benim emirlerime uyun, bana yakın olun, makamımdan uzaklaşmayın. Yusuf’un (a.s) Yakub (a.s) tarafından uzaktan hissedilen kokusuna gelince, bundan maksat, kalbin akıl ve makul âlemine dönmesi, salt tevhidden bu âleme, hayvani kuvvetleri adalet, şeriat ve akıl kanunu hükmü doğrultusunda hazları edinme donanımıyla donatmak suretiyle yönelmesidir. Nitekim rivayet edilir ki: Yusuf, kervanı en güzel şekilde donatmış ve Kenan’a doğru göndermiştir. Yakub’un eski şaşkınlığından maksat, kalbe ezelden beri aşık olması ve onların cihetini (fıtri yönelisini) göz ardı etmesidir. “Ben size: Allah tarafından sizin bilemeyeceğiniz şeyleri bilirim, demedim mi!” sözü

578 • TEFSİRİ KEBİR / TE’VİLÂT

ise, kalbin akıl makamına döneceğini önceden bilmesine işarettir. Onlar için bağışlama dilemesi, akli faziletlerin hükmü üzere onların arınma ve temizlenmeden sonra istikamet üzere oluşlarını ikrar etmesi, onların da zulmani heyetten sıyrıldıktan sonra nurani heyeti kabul etme kabiliyetinde oldukları anlamına gelir. 99- (Hep beraber Mısır’a gidip) Yusuf’un yanına girdikleri zaman, ana-babasını kucakladı, «Güven içinde Allah’ın iradesiyle Mısır’a girin!» dedi. 100-Ana ve babasını tahtının üstüne çıkartıp oturttu ve hepsi onun için (ona kavuştukları için) secdeye kapandılar. (Yusuf) dedi ki: «Ey babacığım! İşte bu, daha önce (gördüğüm) rüyanın tevilidir. Rabbim onu hakk olarak gerçekleştirdi. Doğrusu, Rabbim bana (çok şey) ihsanda bulundu… Beni zindandan çıkardı ve şeytan benimle kardeşlerimin arasını bozduktan sonra sizi çölden getirdi. Şüphesiz ki Rabbim dilediğine lütfedicidir. Kuşkusuz O her şeyi çok iyi bilen “Aliym”dir, hikmet sahibi “Hakiym”dir.» 101- «Ey Rabbim! Mülkten bana (nasibimi) verdin ve bana (rüyada görülen) olayların tevilini de öğrettin. Ey gökleri ve yeri yaratan! Sen dünyada da ahirette de benim sahibimsin. Beni Müslüman olarak öldür ve beni sâlihler arasına kat!» 102-İşte bu (Yusuf kıssası) gayb haberlerindendir. Onu sana vahyediyoruz. Onlar hile yaparak işlerine karar verdikleri zaman sen onların yanında değildin (ki bunları bilesin). 103-Sen ne kadar üstüne düşsen de insanların çoğu iman edecek değillerdir. 104-Halbuki, sen bunun için (Nebilik görevini îfa için) onlardan bir ücret istemiyorsun. O (Kur’an), âlemler için ancak bir öğüttür. 105-Göklerde (semavatda) ve yerde (arz’da) nice deliller vardır ki, onlar bu delillerden yüzlerini çevirip geçerler. Yusuf’un (a.s) yanına girmeleri, istikamet hali demek olan sadr makamına ulaşmaktan ibarettir. Mısır’a girişleri ise, tümünün, vahdet cemi (birliği) aynı içinde birbirlerinden farklı mertebelere sahip olmakla birlikte tek, İlahi cem huzurunda bulunmaları anlamındadır. Anne ve babasını tahtının üzerine çıkarması, akıl ve nefsin mertebelerinin sair kuvvetlerin mertebelerinden yüksek olmasından, ona (kalp) daha fazla

YÛSUF SURESİ • 579

yakın olmalarından, diğer kuvvetleri üzerindeki saltanatlarının güçlenmesinden ibarettir. Ona secde etmeleri ise, tümünün tek bir emirle, kendilerinden bir hareket olmaksızın, Allah’ın izni olmadan kılları kıpırdamadan ve bir tek damarları dahi atmadan ona boyun eğmelerinden, ona itaat etmelerinden ibarettir. Rüyasının teviline gelince; rüya, bu kemali kabul etmeye ilişkin ilk istidadında karar kılmış suretten ibarettir. “Rabbim Onu gerçekleştirdi.” Onu kuvveden fiile çıkardı. “Doğrusu Rabbim bana lütfetti.” fena sonrası beka bahşetmekle büyük lütufta bulundu. “Çünkü beni…” halvet “zindanından çıkardı…” Orada vahdet aynında kesreti müşahede etmekten, celal sıfatında cemali mütalaa etmekten perdelenmiştim. “Sizi çölden getirdi…” İlahi huzur Mısır’ının dışındaki çölden getirdi, “…bozduktan sonra…” vehim şeytanı “benimle kardeşlerimin arasını…” …onları bedensel lezzetlere yöneltmek, zevklerin üzerine üşüşmek suretiyle yoldan çıkararak beni tabiat kuyusunun dibine atmaya teşvik ettikten sonra. “ Şüphesiz ki Rabbim…ihsanda bulundu.” sevdiklerini kemale ulaşmaya muvaffak kılmak, ezeli dilemesine ve kadim inayetine göre işlerini idare etmek suretiyle onlara lütuflarda bulunur. “Kuşkusuz, O çok iyi bilen “Aliym”dir.” İstidatlarda olanı bilir. “Hakiym’dir…” Hikmet sahibidir, kemal sebeplerini tertip eder, istidat sahibini buna ulaşmaya muvaffak kılar. “Ey Rabbim! Mülkten bana verdin…” Bana fiil tevhidi olan mülk tevhidinden verdin. “Ve bana olayların yorumunu da öğrettin.” Gaybi olguların anlamlarını ve gaybi suretin dönük olduğu şeyleri öğrettin ki, bu, sıfat tevhidi kapsamına girer. Kalp makamında sıfat “göklerinin (semavatın)…” nefis makamında fiil tevhidi “yerin (arzın) yaratıcısı!” ”…Sen…benim sahibimsin….” mülk dünyasında ve melekut ahiretinde zat tevhidi şeklinde benim sahibimsin. “Beni Müslüman olarak öldür…” senin emrine boyun eğmiş, benlik kalıntısı yüzünden azmamış olarak beni benden yok et. “Ve beni Salihler arasına kat.” tevhidde fena bulduktan sonra istikamet makamında sabit olanlar arasına kat. 106-Onların çoğu, ancak ortak koşarak (şirkle) Allah’a iman ederler. 107-Allah tarafından kuşatıcı bir felâket gelmesi veya farkında olmadan kıyametin ansızın kopması karşısında kendilerini emîn mi gördüler?

580 • TEFSİRİ KEBİR / TE’VİLÂT

108- (Resûlüm!) De ki: «İşte bu, benim yolumdur. Ben Allah’a çağırıyorum, ben ve bana uyanlar aydınlık bir yol üzerindeyiz. Allah’ı (ortaklardan) tenzih ederim! Ve ben ortak koşanlardan değilim.» “Onların çoğu…Allah’a iman etmezler…” ilmi imanla inanmazlar. “Ancak ortak koşarak…” ondan başka varlık ispat ederek iman ederler. Veya gaybi imanla inanmazlar “ancak ortak koşarlar.” kendi benlikleriyle perdelenerek inanırlar. “Allah tarafından kuşatıcı bir felaket gelmesi…” içlerinde kökleşen karanlık heyet yüzünden kemali kabul etme istidatlarını perdeleyen bir örtünün Allah katından gelmesi. “veya kendilerine gelmesi…” küçük kıyametin “ farkında olmadan…” keşif nuru ve tevhidle gelmesi. O takdirde perdeleri kalkmaz ve ebedi olarak perdeler gerisinde kalakalırlar. “De ki: işte bu…” izlediğim yol, zat tevhidi yoludur. Bana has yolumdur, sadece ben bu yolu izliyorum. “Ben…çağırıyorum…” bütün sıfatlarla mevsuf tek zata cem aynında davet ediyorum. “Ben ve bana uyanlar…” bu yolda benim peşimden gelenler, ki bu yola davet eden herkes bana tabi olanlar arasında yer alır. çünkü benden önceki bütün Resuller, mebde (başlangıç) ve meada, (sona) bazı sıfatlara sahip bir zata çağırıyorlardı. İbrahim (a.s) hariç. O tevhid kutbudur. Bu yüzden Hz. Resulullah (s.a.v), İbrahim’in (a.s) tabilerindendir. Kuşkusuz bu tabilik cem itibariyledir, tafsil itibariyle değil. Çünkü sıfatların tafsilatının tamamlayıcısı olarak Resulullah’tan (s.a.v) başka biri söz konusu değildir. Aksi takdirde Hz. Resulullah (s.a.v) gibi başkası da Hak yolunun hatemi olurdu. Ki bu da imkansızdır çünkü, O bu yolun hatemi, sonuncusudur. Çünkü herkes ancak ulaşabildiği kemale davet edebilir. Mühür (hatem) O’dur. “Allah’ı tenzih ederim…” O’ndan başkasının O’nun yolu üzerinde olmasından O’nu tenzih ederim. Bilakis, kendi yolunun saliki, kendi zatının davetçisi Odur. “Ben ortak koşanlardan değilim.” zati tevhid makamında, benlikle perdelenmiş olarak başkasını ispat edenlerden değilim. Bilakis, ben O’nunlayım. Ben O’nda fena bulmuşum. Dolayısıyla, kendi yoluna çağıran O’dur. 109-Senden önce de, şehirler halkından kendilerine vahyettiğimiz ricallerden başkasını göndermedik. (Kâfirler) yeryüzünde hiç gezmediler mi ki, kendilerinden öncekilerin sonunun nasıl olduğunu görsünler! Sakınanlar için ahiret yurdu elbette daha iyidir. Hâlâ aklınızı kullanmıyor musunuz?

YÛSUF SURESİ • 581

110-Nihayet Resuller ümitlerini yitirip de kendilerinin yalana çıkarıldıklarını sandıkları sırada onlara yardımımız gelir ve dilediğimiz kimse kurtuluşa erdirilir. (Fakat) suçlular topluluğundan azabımız asla geri çevrilmez. 111-And olsun, onların (geçmiş Nebiy ve ümmetlerinin) kıssalarında akıl sahipleri için pek çok ibretler vardır. (Bu Kur’an) uydurulabilecek bir söz değildir. Fakat o, kendinden öncekileri tasdik eden, her şeyi açıklayan (Bir Kitabdır); iman eden toplum için bir rahmet ve bir hidayettir. “Senden önce de…kendilerine vahyettiğimiz ricallerden başkasını göndermedik.” Zat Mısır’ı halkından değil, sıfat ve makam şehirleri halkından içinde erlikten kalıntılar bulunan kimseleri Resul olarak gönderdik. Çünkü temkin ehli için hasıl olan beka, ancak fena oranında gerçekleşir; halka dönüş de yükselişin oranına göre belirginleşir. Dolayısıyla, tam fena ve kâmil yükseliş sadece kâmil istidad sahibi kutup için geçerlidir ki, onun ulaşmadığı mertebe yoktur. Bu da beka yanında sıfat tafsilatlarının tümünü içeren tam dönüşün onun için olmasını gerektirir. Bu nedenle o da hatemdir. Bu yüzden Resulullah (s.a.v) şöyle buyurmuştur: “Nübüvvet binası tamamlanmış, sağlamlaştırılmıştı; sadece bir tuğlanın yeri boştu. İşte ben o eksik tuğlayım.” Hz. Resulullah (s.a.v) “Ben üstün ahlakı tamamlamak üzere gönderildim.” buyurarak yine bu anlama işaret etmiştir. “ …Hiç gezmediler mi?…” istidat arzında, “ nasıl olduğunu…” işlerinin sonunun “ kendilerinden öncekilerin…” kemallerinin nihayetinin nasıl olduğunu görsünler de onların ayaklarının bastığı son noktaya ulaşsınlar ve istidatları oranında onların kemallerini elde etsinler. Çünkü, herkesin bir özelliği ve kendine özgü bir istidadı vardır. Bu özel istidat da özel bir mutluluğu gerektirir ki, bu da onun akıbetidir. Nefislerin özelliklerine, ayaklarının vardıkları hedeflerine muttali olmaktan nefis için bu kemalatlardan bir içtimai heyet oluşur. İşte bu, istidatlarının farklılığına göre Muhammed ümmetinin kemalidir. Ve bu nefislerinin sıfatlarından sakınanlar için daha hayırlı olan ahiret yurdudur. Çünkü nefislerin sıfatları istidatlar için birer perde konumundadırlar. “Hâlâ aklınızı kullanmıyor musunuz?” Bu makamın sizin üzerinde bulunduğunuz fani yurttan ve onun yararlandığınız nimetlerinden daha iyi olduğunu anlamıyor musunuz? Ahiret yurdu ebedi yaşama yurdudur, keşke bilselerdi.

582 • TEFSİRİ KEBİR / TE’VİLÂT

“Nihayet Resuller ümitlerini yitirince…” yani seyri süluk ettiler ve sakındılar, nefis kuvvetleri kâfirlerine karşı keşiflerde fetihleri ve zaferleri gecikti. “ Nihayet Resuller ümitlerini yitirince…” kavmin eşrafı olan Resuller kemale ulaşmalarına ilişkin ümitlerini yitirince “kendilerinin…sanınca…” yalana çıkarıldıklarını, kemal istidadına ilişkin zanlarının yalanlandığını ve umutlarının yalanlandığını sandıkları zaman “onlara yardımımız gelir…” pekiştirerek, muvaffak kılarak, melekut ve ceberut nurlarıyla destekleyerek onlara yardım ederiz. “Ve dilediğimiz kimse kurtuluşa erdirilir.” Resullerden ve onların izleyicilerinden inayet ehli olanlardan dilediklerimizi kurtarırız. “Asla geri çevrilmez…” bizim karşı konulmaz kahrımız perdelerle geri çevrilmez. “suçlular topluluğundan” da azabımız geri döndürülmez. Nefislerinin sıfatlarını kalplerine egemen kılarak bürüyücü, perdeleyici ve eziyet edici heyetler kazanmak suretiyle suç işleyenlere yönelik azabımızı kimse geri çeviremez. “And olsun onların kıssalarında…pek çok ibretler vardır.” İnsanı zahirinden alıp batınına nüfuz ettiren hususlar vardır. Nitekim, Yusuf kıssasında vehim kabuklarından arınmış, his örtülerinden sıyrılmış akıl sahiplerini zahirden batına doğru bir yolculuğa çıkardık. Bu Kur’an “uydurulabilecek bir söz değildir.” bir kimsenin kendi nefsinden uyduracağı bir kelam değildir. “Lakîn O…tasdik edendir.” kendisinden önce levhte sabit olanı tasdik edendir. “Her şeyi açıklayandır…” kaza âleminde mücmel olarak var olan şeyleri açıklayan ve tevhide ileten bir Kitabdır. “Bir rahmettir…” ayetlerinin perdelerinin gerisinden sıfatların tecellileriyle bir rahmettir, “iman eden bir toplum için…” istidatları berrak ve arınmış olduğu için gayp ile iman eden bir topluluk için rahmet kaynağıdır Kur’an.

RA’D SURESİ • 583

RA’D SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Elif. Lâm. Mîm. Ra. Bunlar, Kitab’ın âyetleridir. Sana Rabbinden indirilen Hak’dır, fakat insanların çoğu inanmazlar. 2-Görmekte olduğunuz gökleri (semavatı) direksiz olarak yükselten, sonra Arş‘a istivâ eden, güneşi ve ayı emrine boyun eğdiren Allah’tır. (Bunların) her biri muayyen bir vakte kadar akıp gitmektedir. O, Rabbinize kavuşacağınıza kesin olarak inanmanız için her işi düzenleyip âyetleri açıklamaktadır. “ Elif. Lam. Mim. Ra.” Teklik zatı, Onun Aliym ismi, en büyük ismi (ismi a’zam) ve işaret edildiği üzere tam rahmet demek olan İsm-i Azamının mazharı… İşte “bunlar…” mutlak varlık olan küll kitabının büyük alametleri ve en büyük ayetleridir. “Sana Rabbinden indirilen…” furkani (ayırt edici) akıl, ifadesinin anlamı da budur. Bu zikredilenler, harflere derc edilen anlamlarla birlikte Hak’dır. “Fakat insanların çoğu inanmazlar…” İnsanların çoğu “görmekte olduğunuz gökleri (semavatı) direksiz olarak yükselten” Allah’a (iman etmezler) inanmazlar. Yani görünmeyen bir direk üzerinde yükselten Allah’dır. Bu da Onun sağlamlaştırdığı melekutudur. Semavi nefisler onu hareket ettirirler. Veya ruhlar semalarını dayanacağı bir madde olmaksızın ve bu semaları pekiştireceği bir unsur olmaksızın yükseltmiştir. Bilakis, ruh semaları kendileriyle kaim mücerret, soyut varlıklardır. “Sonra… istiva edendir…” yücelendir, “arşa…” tesir ederek, güçlendirerek. Veya tecelli ederek kalp arşına istiva edendir. “Boyun eğdirendir…” ruh güneşini külli marifetleri idrak etmesini sağlayarak ve yüce nurlarla aydınlatarak; kalp ayını âlemlerde olanların tümünü idrak etmesini sağlayarak boyun eğdirendir. Üstten ve alttan yardım sunarak,

584 • TEFSİRİ KEBİR / TE’VİLÂT

sonra keşif yoluyla sıfat tecellilerini kabul etmelerini mümkün kılarak boyun eğdirmiştir. “Her biri muayyen bir vakte kadar akıp gider.” Belirlenmiş bir amaca doğru akar. Bu da ilk fıtrat itibariyle kemalidir. “Her işi düzenler…” başlangıçta istidatları hazırlamakla ve mebdeleri tertip etmekle idare eder. “Ayetleri açıklar…” nihayette, sıfat ve fiil tecellileri oranında süluka terettüp eden makamları ve kemalleri tertip etmek suretiyle işleri düzene sokar. “Rabbinize kavuşacağınıza…” tecelli ayetlerini müşahede ettiğinizde “kesin olarak inanmanız için…” aynel yakin inanmanız için işleri düzenlemektedir. 3-Yeri (arzı) döşeyen, onda oturaklı dağlar ve ırmaklar yaratan ve orada bütün meyvelerden çifter çifter yaratan O’dur. Geceyi de gündüzün üzerine O örtüyor. Şüphesiz, bütün bunlarda düşünen bir toplum için ibretler vardır. 4-Yeryüzünde (arz’da) birbirine komşu kıtalar, üzüm bağları, ekinler, bir kökten ve çeşitli köklerden dallanmış hurma ağaçları vardır. Bunların hepsi bir su ile sulanır. (Böyle iken) yemişlerinde onların bir kısmını bir kısmına üstün kılarız. İşte bunlarda akıllarını kullanan bir toplum için ibretler vardır. “ …Döşeyen…” beden arzını ve “ onda oturaklı dağlar” kemikler ve damar nehirlerini “ yaratan O’dur.” “ Bütün…” ahlak ve idrak meyvelerinden “ çifter çiftler yaratan O’dur.” Cömertlik-cimrilik, hayahayasızlık, günahkârlık-iffetlilik, korkaklık-cesaret, zulüm ve adalet gibi, ya da siyah-beyaz, tatlı-acı, temiz-pis, sıcak-soğuk, yumuşak-sert gibi birbirinin karşıtı olan her çift olguyu yaratan O’dur. “Örtüyor…” cismani karanlık gecesini ruhani gündüzün üzerine. Ruhani kuvvetleri aletleriyle ve ruhu bedenle örttüğü gibi. “Şüphesiz, bütün bunlarda düşünen bir toplum için ibretler vardır.” Allah’ın yaratmasında ve küçük âlem ile büyük âlemin uyumunda ibret dersleri vardır. Beden “yeryüzünde (arzda) birbirine komşu kıtalar” kemik, et, iç yağı ve sinirler “bağlar…” tabii, hayvani ve insani kuvvetler ağaçlarından “üzüm bağları…” nefsin hevası şarabının sıkıldığı şehvani kuvvetler, aşk sıkmasıyla sevgi şarabının sıkıldığı akli kuvvetler ve nebati kuvvetleri ekinleri vardır. “Hurma ağaçları…” diğer zahir ve batın duyular vardır. Bunların bir kısmı “çeşitli köklerden “ çatallaşmış olarak birbirlerine eştir bir kısmı; gözler, kulaklar ve burun delikleri gibi. Bir kısmı da “bir

RA’D SURESİ • 585

köktendir…” tektir; dil, düşünce organı, vehim ve hatırlama aleti gibi. “Hepsi bir su ile sulanır…” Bundan maksat da hayat suyudur. “Bunların bir kısmını bir kısmına üstün kılarız…” idrak ve meleke yemişleri hususunda. Aklın idrak ettiği şeylerin duyuların idrak ettiği şeylerden, gözün idrak ettiği şeylerin dokunma duyusunun idrak ettiği şeylerden, hikmet melekesinin iffet melekesinden üstün olması gibi. “İşte bunlarda akıllarını kullanan bir toplum için ibretler vardır.” Allah’ın yaratmasının olağanüstülüklerini anlayan bir toplumun çıkaracağı nice ibret dersleri bulunmaktadır. 5- (Resûlüm! Kâfirlerin seni yalanlamalarına) şaşıyorsan, asıl şaşılacak şey onların: «Biz toprak olduğumuz zaman yeniden mi yaratılacağız?» demeleridir. İşte onlar, Rablerini inkâr edenlerdir; işte onlar (kıyamet gününde) boyunlarında tasmalar bulunanlardır. Ve onlar ateş ehlidir. Onlar, orada ebedî kalacaklardır! 6- (Müşrikler) senden iyilikten önce kötülüğü çabucak istiyorlar. Halbuki, onlardan önce ibret alınacak nice azap örnekleri gelip geçmiştir. Doğrusu, insanlar kötülük ettikleri halde, Rabbin onlar için mağfiret sahibidir. (Bununla beraber) Rabbinin azabı da çok şiddetlidir. 7-Kâfirler diyorlar ki: Ona Rabbinden bir mucize indirilseydi ya! (Halbuki) sen ancak bir uyarıcısın ve her toplumun bir rehberi vardır. “Şaşıyorsan…” eğer onların sözlerine, doğrusu söyledikleri şaşılacak şeylerdir. Çünkü insan her saatte yeni bir yaratılış içindedir. Daha doğrusu, bütün âlem an be an yeniden yaratılmaktadır. Heyetler ve haller, vaziyetler ve suretler değişip durmaktadır. Oluş ve bozuluş âlemine ibret gözüyle bakan biri yeniden yaratılışı nasıl inkâr edebilir? “İşte onlar…” rububiyet fiillerinin müşahedesinden ve tecellilerinden perdelenmiş kimselerdir. Böyle iken İlahi sıfatların tecellilerinden perdelenmeleri karşısında ise çok daha öncelikli olarak perdelenmişlerdir. “İşte onlar boyunlarında tasmalar bulunanlardır.” yere doğru bakan başlarını kaldırmaları mümkün değildir. Gözleri, duyuların algıladığı şeylere çakılıp kalmıştır. Bu yüzden ruhlar meleketunu göremezler, kudret âlemini, duyuların menzillerinden uzak makulatı müşahede edemezler. “Ve onlar…” tabiat uçurumunun derinliklerindeki fiil cehennemi ateşinin “ehlidir.” “Onlar, orada ebedi kalacaklardır.”

586 • TEFSİRİ KEBİR / TE’VİLÂT

“Senden iyilikten önce kötülüğü çabuk istiyorlar.” Çünkü istidatları kötülükle uyumludur. Karanlık heyetler ve rezillikler istidatlarını kaplamıştır. Kötülük kendilerine galip geldiği için kötülüğe doğru meyletmektedirler. “Halbuki onlardan önce…gelip geçmiştir.” Onların benzerleri azaba uğratılmışlardır. “Doğrusu Rabbin….insanlar için mağfiret sahibidir.” Bu kaplayıcı, nura karşı perdeleyici heyetleri kazanmak suretiyle nefislerine zulmetmelerine rağmen, içinde bu heyetler kökleşmemiş, istidatları tümden iptal olmamış kimseleri bağışlar ve rahmetinin nuruyla bu heyetleri yok eder. “Rabbinin azabı da çok şiddetlidir.” İçinde bu heyetler kökleşmiş, bir tortu gibi katmerleşmiş ve istidadı işlevsiz hale gelmiş kimseleri şiddetle cezalandırır. “Kâfirler diyorlar ki: Ona Rabbinden bir mucize indirilseydi ya!” idrakleri olmadığı ve basiretleri kör olduğu için Allah’ın sıfatlarıyla sıfatlananın nübüvvetine şahitlik eden ayetleri görmeyen perdelenmişler böyle diyorlar. Bu yüzden bunları ayet de saymıyorlar ve kendi hevalarına göre böyle bir öneride bulunuyorlar. Senin görevin onları uyarmaktır, hidayete erdirmek değildir; çünkü hidayet Allah’ın işidir. “Her toplumun bir rehberi vardır.” fıtri hemcinslik itibariyle onların benzeri bir rehberleri vardır. Kemale erdiği, İlahi nuru aldığı sırada onunla ünsiyet kurarlar, ondan hidayeti kabul ederler. Allah da onun şahsı aracılığıyla onları hidayete ulaştırır. Dolayısıyla bu asli hemcinslik itibariyle sana uyum gösteren kimse, senden hidayeti kabul eder. Sana asli hemcinslik itibariyle uyum göstermeyen ise hidayeti kabul etmez. 8-Her dişinin neye gebe kalacağını, rahimlerin neyi eksik, neyi ziyade edeceğini Allah bilir. Onun katında her şey ölçü iledir. 9-O, görüleni de görülmeyeni de bilir; çok büyüktür, yücedir. 10-Sizden, sözü gizleyenle onu açığa vuran, geceleyin gizlenenle gündüzün yürüyen (onun ilminde) eşittir. 11-Onun önünde ve arkasında Allah’ın emriyle onu koruyan takipçiler (melekler) vardır. Bir toplum kendilerindeki özellikleri değiştirinceye kadar Allah, onlarda bulunanı değiştirmez. Allah bir topluma kötülük diledi mi, artık onun için geri çevrilme diye bir şey yoktur. Onların Allah’tan başka yardımcıları da yoktur.

RA’D SURESİ • 587

Bu gizli sırları “Allah” tan başka kimse bilemez. O, “her dişinin neye gebe kalacağını bilir.” Nefis dişisinin kemal çocuğu olarak neye gebe kalacağını, her istidadın gücünün dahilinde ne olduğunu, istidat rahimlerinin tezkiye, tasfiye, sohbet bereketi ile ne arttırdıklarını ve şehvetlere dalmakla ne eksilttiklerini bilir. “Her şey…” kemalat namına ne varsa hepsi “Onun katında…ölçü iledir.” Kabiliyetlere göre belirginleşir. Ya da istidatlardaki kabiliyet gücü namına her şey onun katında belli bir ölçüye göre en kutsal feyzinin yansıması olarak takdir edilmiştir; bu ölçü ne artar ne de eksilir. Ya da “Her topluluğun bir rehberi vardır.” İfadesinde kastedilen rehber yüce Allah’tır. Nitekim, yüce Allah şöyle buyurmuştur: “Sen sevdiğini hidayete erdiremezsin; bilakis Allah dilediğine hidayet verir.” (Kasas, 56) Çünkü istidatlardaki kabiliyet gücünü, oradaki artış ve eksilişi o bilir. Kemalatını da buna göre takdir eder. İstidatlardaki kabiliyet kuvvetinin gaybını ve fiil düzeyine çıkan hazır ve müşahede edilir kemalatı “bilir…” “ Çok büyüktür…” şanı yücedir. Bazı istidatların gerektirdiği şeyleri vermemekten münezzehtir. Bilakis, bütün istidatları ihata eder ve gereklerini de verir. “Yücedir…” feyzinin kesilmesinden, dolayısıyla istidatların gereklerinin kesilmesinden ve de gerektirdiği şeylerde noksan kalmalarından uludur. “Sizden sözü gizleyenle….eşittir.” istidadının imkân dahilinde sözü gizleyenle “onu açığa vuran…” bilgiyi kuvveden fiile çıkaran birdir. “gizlenen” nefis zulmeti gecesinde saklanan ile “yürüyen..” nefis makamından çıkıp ruh nurunun gündüzünde yol alan aynı düzeydedir. “Onu koruyan takipçiler vardır.” melekuttan onu takip ederek destek sağlayanlar vardır. Bunların desteği Allah’ın emriyle ona ulaşırlar. “Onu korurlar…” hayali ve vehmi kuvvetler cinlerinin çarpmalarından, hayvani ve vahşi galibiyetlerden ve helak etmelerinden korurlar. “Allah….bir toplulukta bulunanı değiştirmez.” onların sahip oldukları nimetleri, açık ya da gizli kemalleri değiştirmez, onlar “kendilerindeki özellikleri değiştirinceye kadar.” İstidatlarını ve kabiliyet güçlerini değiştirinceye kadar. Çünkü İlahi feyiz geneldir, tıpkı akar su gibi sürekli ve kesintisizdir. “Bunların hepsi bir su ile sulanır. Yemişlerinde onların bir kısmını bir kısmına üstün kılarız.…” (Ra’d, 4) ayetini görmediniz mi? Böylece

588 • TEFSİRİ KEBİR / TE’VİLÂT

istidadın rengine göre çeşitli renklere bürünürler. Kimin istidadı bulanırsa feyzi de bulanık olur, kötülüğü artar. Kimin istidadı berrak olursa, feyzi de berrak olur ve iyiliği artar. Aynı şekilde açık ya da gizli hakkedişten dolayı zahiri nimetlerin de azaba dönüşmesi kaçınılmazdır. Bu yüzden muhakkikler şöyle demişlerdir: “Bana dua edin, kabul edeyim.” (Mümin, 60) ayetinde kesinlikle kabul edileceği belirtilen dua, istidat diliyle yapılan duadır.” Selef ulemasından biri şöyle demiştir: Fare mestimi parçalamış; bunun sebebinin işlediğim bir günah olduğunu düşünüyorum. Yoksa yüce Allah o fareyi bana musallat etmezdi.” Buna şairin şu beytini de örnek göstermiştir: Eğer Mazin kabilesinden olsaydın, develerimi çalmayı mubah saymazdın. 12-O, size korku ve ümit içinde şimşeği gösteren ve (yağmur dolu) ağır bulutları meydana getirendir. 13-Gökgürültüsü Allah’ı hamd ile tesbih eder. Melekler de O’nun heybetinden dolayı tesbih ederler. Onlar, Allah hakkında mücâdele edip dururken O, yıldırımlar gönderip onlarla dilediğini çarpar. Ve O, azabı pek şiddetli olandır. 14-El açıp yalvarmaya lâyık olan ancak O’dur. O’nun dışında el açıp dua ettikleri onların isteklerini hiçbir şeyle karşılamazlar. Onlar ancak ağzına gelsin diye suya doğru iki avucunu açan kimse gibidir. Halbuki (suyu ağzına götürmedikçe) su onun ağzına girecek değildir. Kâfirlerin duası kuşkusuz hedefini şaşırmıştır. “O, size…gösterendir…” kutsal nurlar parıldayışlarının ve İlahi göz kamaştırıcı yıldırımların şimşeklerini. “Korku…” çabucak sona ermesinden ve geri dönüşünün gecikmesinden korkarsınız. “ve ümit…” kalıcı olmasını ve geri dönüşünün çabucak olmasını ümit edersiniz. “Meydana getirendir…” sekinet bulutlarını. “Ağır…” yakini ilim ve hak marifet sularıyla yüklü bulutları meydana getirendir. “Tesbih eder…” celal tecellileri heybetinin gök gürültüsü Allah’ı tesbih eder, aklın tasavvur ettiği şekillerden Onu tenzih eder, ulular. Aklın idrak edemediği şeyleri bulduğu için bu tür tecellilere maruz kılan kimse için tenzih eder ve bu tecelliden kaynaklanan kemal ile Ona hakkıyla ve fiili olarak hamd eder. Dolayısıyla gökgürültüsünün tesbihi bunu gerektirir. Ya da heybet,

RA’D SURESİ • 589

akli idrakle kavranmaktan münezzeh olan tecellinin kendisiyle Onu tesbih eder.” Melekler de…” Heybetinden ve celalinden dolayı ruhani kuvvetler melekutu da Onu tesbih eder. “Gönderir…” külli lûtfu içeren hakiki kahır tecellisiyle İlahi parıldayışlar yıldırımlarını gönderir, tecelliye mazhar olanın varlığını giderir, onu nefsinin kalıntılarından yok eder. Nitekim, bir hadiste şöyle buyrulmuştur: “Allah’ın nurdan ve zulmetten oluşan yetmiş bin perdesi vardır. Eğer bu perdeleri kaldırırsa, vechinin parıldayışları gözünün gördüğü tüm mahlukatını yakar.” “Onunla dilediğine çarpar.” Perdelenmiş kullarından, iştiyak içindeki seven aşıklardan dilediğine çarpar. “Onlar, Allah hakkında mücadele edip dururken.” sıfatları üzerinde tefekkür etmek, O’nu ispat hususunda akli nazariyeler geliştirmek, O’nun için vacip olan sıfatları belirlemek ve O’nun için imkânsız olan sıfatları nefyetmek hususunda tartışıp dururlarken O, yıldırımlarla dilediğine çarpar. “Ve O, azabı pek şiddetli olandır.” Akli çözümleri idrakten kaldırmak, tecelli aracılığıyla basiret nurunu söndürmek ve aşk nuruyla yakmak suretiyle kuvvetleri şiddetli bir azaba duçar eder. “El açıp yalvarmaya layık olan, ancak Odur.” İçinde batıl namına hiçbir şey barındırmayan hakiki, gerçek dua O’nundur, başkasının değildir; kendisini çağırır ve icabet eder. Nitekim, yüce Allah şöyle buyurmuştur: “Dikkât et, halis din yalnız Allah’ındır.” (Zümer, 3) Yani, halis din, yalnız O’nun dinidir. Bunun anlamı da şudur: Hak, icabeti hakkeden gerçek dua, nefsinde fani olup Rabbiyle beka bulan muvahhidin duasıdır. Halis din de sadece onun dinidir. Nefisleriyle kaim olarak dua eden, davette bulunan kimseler ancak O’na ilişkin tasavvurlarına ve hayallerinde biçimlendirdikleri niteliklerine çağırırlar. Onlara da ancak O’ndan bir şey isteyen cemadat gibi icabet edilir. Ömrüme and olsun, muvahhidden başkası Allah’a dua etmez. Muvahhidden başkaları kudreti, varlığı olmayan, dolayısıyla icabet etmesi de mümkün olmayan mevhum bir şeye dua etmektedir. Muvahhidden başkası, istidadını nefsinin sıfatlarıyla perdeleyen kimsedir, bu yüzden istidadının neyi hakkettiğini bilemez. Dolayısıyla, duası da boşa gider. Böyle bir duanın zayi olması kaçınılmazdır. Ya da kastedilen anlam şudur: Hakk’ın duası ancak O’na yönelik olur. Ya da Hak’tan ibaret dua, sırf O’nun zatına özgü olan duadır. Bu dua ile

590 • TEFSİRİ KEBİR / TE’VİLÂT

isimleri ve sıfatları gibi başka şeylere dua edilmez. Zatının dışında sıfat isimlerine dua ederek Onu vasfedenlerin dualarına icabet edilmez, sadece su isteyene işaret etmek suretiyle icabet etmek gibi karşılık verilir. Çünkü onlar perdelenmişlerdir. Perdelenmiş “Kâfirlerin duası kuşkusuz hedefini şaşırmıştır.” boşa gitmiştir. 15-Semada (göklerde) ve arzda (yerde) bulunanlar da onların gölgeleri de sabah akşam ister istemez sadece Allah’a secde ederler. 16- (Resûlüm!) De ki: «Göklerin (semavatın) ve yerin (arzın) Rabbi kimdir?» De ki: «Allah’tır.» O halde de ki: «O’nu bırakıp da kendilerine fayda ya da zarar verme gücüne sahip olmayan dostlar mı edindiniz?» De ki: «Körle gören bir olur mu hiç? Ya da karanlıklarla aydınlık eşit olur mu?» Yoksa O’nun yarattığı gibi yaratan ortaklar buldular da bu yaratma onlarca birbirine benzer mi göründü? De ki: Allah her şeyi yaratan “Haliyk”dır. Ve O, Bir’dir, karşı durulamaz güç sahibidir. 17-O, gökten (semadan) su indirdi de vâdiler kendi hacimlerince sel olup aktı. Bu sel, üste çıkan bir köpüğü yüklenip götürdü. Süs veya (diğer) eşya yapmak isteyerek ateşte erittikleri şeylerden de buna benzer köpük olur. İşte Allah hak ile bâtıla böyle misal verir. Köpük atılıp gider. İnsanlara fayda veren şeye gelince, o yeryüzünde (arzda) kalır. İşte Allah böyle misaller getirir. “Allah’a…” boyun eğerler “ semada ve arzda bulunan…” cevherlerin ayanları ve eşyanın melekutu gibi ruhanilerin hakikâtleri ve “onların gölgeleri…” sözünü ettiğimiz ruhanilerin kalıpları ve gölgeleri konumundaki heykelleri ve bedenleri Allah’a secde eder. Bu yüzden, Resulullah (s.a.v) bu ayeti okuyup secdeye giderken şöyle demiştir: “Vechim, bedenim ve hayalim sana secde eder.” Yani zatımın hakikâti, şahsımın karartısı ve nefsimin hayali, diğer bir ifadeyle varlığım, aynım ve şahsım sana secde eder. “İster istemez…” isteseler de istemeseler de sana boyun eğerler. Buna göre, onları buna mecbur eder, onları boyun eğmek durumunda bırakır. Çünkü bazısı boyun eğmek ister, bazısı istemez. “ Sabah akşam…” daima boyun eğerler. “De ki: O’nu bırakıp da …edindiniz?” O’nun dışında ne olursa olsun “kendilerine fayda ve zarar verme gücüne sahib olmayan dostlar mı edindiniz?” Çünkü her şeye sahip mutlak kudret sahibi sadece Allah’tır, başkası değil. Ruh semasından “su indirdi…” ilim suyunu indirdi de

RA’D SURESİ • 591

“vadiler sel olup aktı…” kalp vadileri istidatları, kapasiteleri oranında su dolup taştı. “Bu sel…yüklenip götürdü…” ilim seli “ üste çıkan bir köpüğü…” nefis arzının pisliğinden, rezilliklerinden ve alçaklıklarından oluşan bir köpük yüklenip götürdü. Ve aşk ateşinde erittiğiniz marifetler, keşifler, hakikâtler ve aşkı coşturan anlamlar gibi şeyleri “süs yapmak isteyerek…erittikleri şeylerden” de bir köpük oluşur. Bunlar, nefsin süsleri ve çekici güzellikleri konumundadır. Çünkü bunlar, nefis için kemalat sayılırlar. “Veya eşya yapmak isteyerek…” ahlaki faziletlerden yapmak isteyerek erittiğiniz şeyler de bir köpük gibi bu suyun üzerinde birikir. Çünkü ahlaki faziletler bunun aracılığıyla oluşur ve bunlar nefsin yararlandığı şeylerdir. “Buna benzer köpük olur.” Bunlar da bir bağlamda pislik sayılırlar. Bunlara bakmak, onları esas değer gibi görmek ve nefsin bunlar aracılığıyla kendisini kâmil görmesi veya üstün görmesi, bu niteliklerle süslenmesi, kendini beğenmesi ve perdelenmesi gibi nefis için afet ve hallerin günahları sayılan şeyler de bir köpük gibi suyun üstünde birikir. “Köpük atılıp gider…” ilim tarafından bir kenara atılır, nefyedilir. Nitekim, yüce Allah şöyle buyurmuştur: “Sizi temizlemek için…” (Enfal, 11) “İnsanlara fayda veren şeye gelince…” hakikât anlamlarına ve halis faziletlere gelince, o, nefis arzında “kalır…” 18-İşte Rablerinin emrine uyanlar için en güzel (mükâfat) vardır. Ona uymayanlara gelince, eğer yeryüzünde (arzda) olanların tümü ile bunun yanında bir misli daha kendilerinin olsa, (kurtulmak için) onu mutlaka feda ederler. İşte onlar var ya, hesabın en kötüsü onlaradır. Varacakları yer de cehennemdir. O ne kötü yataktır! 19-Rabbinden sana indirilenin hakk olduğunu bilen kimse, (inkâr eden) kör kimse gibi olur mu? (Fakat bunu) ancak akıl sahipleri anlar. 20-Onlar, Allah’ın ahdini yerine getirenler ve verdikleri sözü bozmayanlardır. 21Onlar Allah’ın gözetilmesini emrettiği şeyleri Rablerinden sakınan ve kötü hesaptan korkan kimselerdir. gözeten,

22-Yine onlar, Rablerinin rızasını isteyerek sabreden, salâtı ikame eden, kendilerine verdiğimiz rızıklardan gizli ve açık olarak (Allah için) harcayan ve kötülüğü iyilikle savan kimselerdir. İşte onlar var ya, dünya yurdunun (güzel) sonu “hüsnü hatime” sadece onlarındır.

592 • TEFSİRİ KEBİR / TE’VİLÂT

“Rablerinin emrine uyanlar için…” istidadı nefsin sıfatlarının kirlerinden arındırmak suretiyle rablerinin çağrısına uyanlar için “en güzel” mükâfat vardır. Bu da arınma esnasında üzerlerine akıtılan, bahşedilen kemaldir. Ki “nur üstünde nur” olarak ifade edilmiştir. “Ona uymayanlara gelince…” beşeri rezilliklerden, tabii tortulardan temizlenmeyenlere gelince, süfli cihette bulunan mal ve sevgiyle cazibelerine kapıldıkları ve böylece kendilerini helak ettikleri sebeplerin tümünü fidye olarak verseler de kurtulamazlar. Çünkü bu sebepler, uzaklığın ve helakin nedenleridir. Bunların onları bu tür karanlıklardan kurtarmaları mümkün müdür? Bunlara ilişkin heyetler nefislerinde kökleştikten sonra, onlardan teberri etmeleri de kendilerine bir fayda sağlamayacaktır. “İşte onlar var ya, hesabın en kötüsü onlarındır.” çünkü onlar, nefis makamı dediğimiz fiillerin yanında durmuş, ötesine geçmemişlerdir. Burası da İlâhi adalet makamıdır. Bu yüzden, hesaplarının münakaşalı olması kaçınılmazdır. “Varacakları yer de cehennemdir.” Onların varacakları yer nefis sıfatları cehennemi, mahrumiyet ateşi ve kötü heyetlerdir. “Rablerinden sakınanlardır…” kalp makamında sıfat tecellilerinden korkarlar. Azamet sıfatının celalini müşahede ederler, artık heybet ve haşyet onlardan ayrılmaz. “Kötü hesaptan korkan kimselerdir.” Nefis makamında fiil tecellileri yanında kötü hesaptan çekinirler. Kıskıvrak yakalanmaya ve cezalandırılmaya bakıp dururlar, korku onlardan ayrılmaz. “Onlar…sabredenlerdir…” Rablerinin rızasını elde etmek üzere O’nun yolunda alışkanlıklarından uzaklaşırken sabrederler, mali ve bedensel ibadetler aracılığıyla arınmakla meşgul olurlar. İhtiyaçlarının fazlasını verir, nefsin rezilliğini savarlar. “İşte onlar var ya, dünya yurdunun sonu sadece onlarındır.” Fıtrata dönüşle en güzel akıbete kavuşurlar. Veya nefislerinin sıfatlarından uzaklaşma ameliyesine karşı “sabrederler…” sıfat sevgisinden değil, zat sevgisinden dolayı “Rablerinin rızasını” isterler. “salâtı ikame ederler” müşahede namazını dosdoğru kılarlar. “kendilerine verdiğimiz rızıklardan…harcarlar.” kendilerine verdiğimiz makamlardan, hallerden, keşiflerden ve amellerden “gizli…” olarak, onların heyetlerinden ve onlara meyletme heyetinden, onlara yönelik sevgiden arınarak “açık…” olarak onları terk etmek, onlara iltifat etmemek suretiyle infak ederler. “İyilikle savarlar…” İlahi sıfatın tecellisinden hasıl olan iyilik aracılığıyla nefsin sıfatı olan kötülüğü savarlar. “ İşte onlar var ya, dünya yurdunun sonu sadece onlarındır.” fena sonrası beka onlarındır.

RA’D SURESİ • 593

23- (O yurt) Adn cennetleridir; oraya babalarından, eşlerinden ve çocuklarından sâlih olanlarla beraber girecekler, melekler de her kapıdan onların yanına varacaklardır. 24- (Melekler:) Sabrettiğinize karşılık size selam olsun! Dünya yurdunun sonu (cennet) ne güzeldir! (derler). 25-Allah’a verdikleri sözü kuvvetle pekiştirdikten sonra bozanlar, Allah’ın riayet edilmesini emrettiği şeyleri (akrabalık bağlarını) terk edenler ve yeryüzünde (arzda) fesat çıkaranlar; işte lânet onlar içindir. Ve kötü yurt (cehennem) onlarındır. 26-Allah dilediğine rızkını bollaştırır da daraltır da. Onlar dünya hayatıyla sevinmekteler. Oysa ahiretin yanında dünya hayatı, geçici bir faydadan başka bir şey değildir. 27-Kâfir olanlar diyorlar ki: Ona Rabbinden bir mucize indirilmeli değil miydi? De ki: Kuşkusuz Allah dilediğini şaşırtır, kendisine yöneleni de hidayete erdirir. 28-Bunlar, iman edenler ve gönülleri Allah’ın zikriyle sükûnete erenlerdir. Dikkat edin! Kalpler ancak Allah’ı anmakla (zikirle) huzur bulur (mutmain olur). 29-İman edip iyi işler yapanlara ne mutlu! Varılacak güzel yurt da onlar içindir. 30- (Ey Muhammed!) Böylece seni, kendilerinden önce nice ümmetlerin gelip geçtiği bir ümmete gönderdik ki, sana vahyettiğimizi onlara okuyasın. Onlar Rahman’ı inkâr ediyorlar. De ki: O benim Rabbimdir. O’ndan başka ilâh yoktur. Sadece O’na tevekkül ettim ve tevbem de sadece O’nadır. 31-Eğer okunan bir Kitabla dağlar yürütülseydi veya onunla yer parçalansaydı, yahut onunla ölüler konuşturulsaydı (o Kitab yine bu Kur’an olacaktı). Fakat, bütün işler Allah’a aittir. İman edenler hâlâ bilmediler mi ki, Allah dileseydi bütün insanları hidayete erdirirdi? Allah’ın vaadi gelinceye kadar inkâr edenlere, yaptıklarından dolayı ya ansızın büyük bir belâ gelmeye devam edecek veya o belâ evlerinin yakınına inecek. Allah, vaadinden asla dönmez.

594 • TEFSİRİ KEBİR / TE’VİLÂT

32-And olsun, senden önceki Resullerle de alay edildi de ben inkâr edenlere mühlet verdim, sonra da onları yakaladım. (Görseydin ki) azabım nasılmış! “Adn cennetleri…” bunlar, üç cennete girerler. Şöyle ki: Zat cennetine salih olan ruhlar babalarıyla, sıfat cennetine kalplerle, fiil cennetine, de salih olan nefis eşleriyle ve kuvvetler zürriyetleriyle girerler. “Melekler…” ceberut ve melekut ehlinden melekler de “her kapıdan onların yanına varacaklardır.” Sıfat kapılarından onların yanına girecekler, nurani parıldayışlar, kutsi yardımlar selamıyla onları selamlayacaklardır. Bütün bunlar, maddi lezzetlerden uzaklaşmaya sabretmelerinin karşılığıdır. “De ki: Kuşkusuz Allah dilediğini saptırır.” Hidayete erme ve sapma, mucizelerin gösterilip gösterilmemesiyle bağlantılı değildir. Çünkü her şey ayettir, mucizedir. Resulullah’a (s.a.v) inen ayetler de yeterlidir. Hidayet ve sapma Allah’ın dilemesine bağlı şeylerdir. “Dilediğini saptırır…” istidadı olmadığı için veya zulmani örtülerle perdelendiği için. “Kendisine yöneleni de hidayete erdirir.” sevenlerden istidadını arındırarak kendisine yöneleni de doğru yola iletir. Dalalete sapanlar, istidadı olmayanlar ve istidatlarını beşeri zulmetle perdeleyenler olmak üzere iki gruba ayrıldıkları gibi hidayet ehli de istidatlarının güçlü olmasından dolayı yönelme olmaksızın hidayete eren sevilenler (mahbublar) ve yönelmeden sonra yüce Allah’ın hidayete erdirdiği sevenler (muhipler) olmak üzere iki gruba ayrılırlar. Nitekim, yüce Allah bir ayette şöyle buyurmuştur: “Allah dilediğini kendisine seçer ve kendisine yöneleni de doğru yola iletir.” (Şura, 13) “Bunlar iman edenlerdir…” Kendisine yönelenler ilmi imanla gabya inananlardır. “Ve gönülleri Allah’ın zikriyle sükunete erenlerdir.” Nefsin dil ve tefekkürle nimetleri düşünmesi veya kalbin tefekkürle melekut üzerinde düşünmesi ve cemal ve celal sıfatlarını mütalaa etmesi neticesinde sükunete erer. Çünkü zikrin de mertebeleri vardır. Nefsin zikri, dil ve tefekkür aracılığıyla nimetleri düşünmek, kalbin zikri, sıfatları mütalaa etmek, sırrın zikri münacatta bulunmak, ruhun zikri müşahede, gizliliğin (hafa) zikri okşama ve aşk, Allah’ın zikri ise O’nda fena bulmadır. Nefis, sıfatlarının ve sözlerinin zuhur etmesinden dolayı huzursuz olur, taşar. Onun etkisiyle de kalp çeşitlenir ve onun

RA’D SURESİ • 595

sözlerinden dolayı değişir. Allah’ı zikredince nefis istikrara kavuşur, vesveseleri sona erer. Nitekim, Resulullah (s.a.v) şöyle buyurmuştur: “Şeytan hortumunu Ademoğlunun kalbinin üzerine koyar, Ademoğlu Allah’ı zikredince, şeytan derhal kaçıp saklanır ve kalp sükunete kavuşur.” Aynı şekilde kalbin zikri de melekut üzerinde düşünmek, ceberut nurlarını mütalaa etmek şeklindedir. Diğer zikir çeşitleri ise ancak kalbin sükunete ermesinden sonra gerçekleşebilirler. Burada salih amel, arınma ve bezenme işlevini görür. “Ne mutlu…” onlara! Fıtrata ulaşmalarından ve sıfatların kemaline ermelerinden dolayı ne mutlu! “Varılacak en güzel yurt…” kalp cennetine ve sıfat cennetine giriş de onlar içindir. 33-Herkesin kazandığını gözetleyip muhafaza eden, (hiç böyle yapamayan gibi olur mu?). Onlar Allah’a ortaklar koştular. De ki: «Onlara ad verin (onlar necidir?). Yoksa siz Allah’a yeryüzünde (arzda) bilemeyeceği bir şeyi mi haber veriyorsunuz? Yahut boş laf mı ediyorsunuz?» Doğrusu, inkâr edenlere hileleri süslü gösterildi ve onlar doğru yoldan alıkonuldular. Allah kimi saptırırsa artık onu doğru yola iletecek yoktur. 34-Dünya hayatında onlara sadece bir azap vardır. Ahiret azabı ise daha şiddetlidir. Onları Allah’dan (O’nun azabından) koruyacak kimse de yoktur. 35-Takvâ sahiplerine vaat olunan cennetin özelliği (şudur): Onun zemininden ırmaklar akar. Yemişleri ve gölgesi süreklidir. İşte bu, (kötülüklerden) sakınanların (mutlu) sonudur. Kâfirlerin sonu ise ateştir. 36-Kendilerine Kitab verdiğimiz kimseler, sana indirilene (Kur’an’a) sevinirler. Fakat (senin aleyhinde birleşen) gruplardan onun bir kısmını inkâr eden de vardır. De ki: «Bana, sadece Allah’a kulluk etmem ve O’na ortak koşmamam emrolundu. Ben yalnız O’na çağırıyorum ve dönüş de yalnız O’nadır. 37-Ve böylece biz onu Arapça bir hüküm (hikmetli bir söz) olarak indirdik. Eğer sana gelen bu ilimden sonra, onların arzularına uyarsan, (işte o zaman) Allah tarafından senin ne bir dostun ne de koruyucun vardır.

596 • TEFSİRİ KEBİR / TE’VİLÂT

38-And olsun senden önce de Resuller gönderdik ve onlara da eşler ve çocuklar verdik. Allah’ın izni olmadan hiçbir Resul için mucize getirme imkânı yoktur. Her müddetin (yazıldığı) bir Kitab vardır. 39-Allah dilediğini siler, (dilediğini de) sabit bırakır. Bütün Kitabların aslı O’nun yanındadır. 40-Biz, onlara vaat ettiğimizin (azabın) bir kısmını sana göstersek de veya (ondan önce) seni öldürürsek de sana ancak (Allah’ın emirlerini) tebliğ etmek düşer. Hesap yalnız bize aittir. “Herkesin kazandığını gözetleyip muhafaza eden, (hiç böyle yapamayan gibi olur mu?)” Allah, her şeye uygun kazançları icat etmek suretiyle kaimdir. Dolayısıyla, her şeye ve her şeyin kazanımlarına egemendir. Bunları Allah yarattığı halde, varlıkların kazanımları denilmesinin gerekçesine gelince, bunun sebebi, bu kazanımların söz konusu varlıkların istidatlarına göre belirginleşmesi ve onlarla uyum göstermesidir. Varlıklar, istidatlarından dolayı bunları yüce Allah’tan kabul ederler. Çünkü mahallin kabul etmesi, onların mazharı ve mahalli olma salahiyetine sahip olması suretiyle onların kazanımı olmaya uygun olmuşlardır. Bununla beraber, onların icadını gerçekleştiren, yüce Allah’tır. Çünkü bu istidatlar söz konusu kazanımları gerektirmişlerdir. Ya da yüce Allah, istidatların kazanımı ve gerektirmesi itibariyle onlara kaimdir. Tıpkı bu kazanımların bazı sıfatlar ve haller gerektirip istidatlarına arz etmesi gibi.Yüce Allah buna bağlı olarak onlara sevap mahiyetinde nurani kemal heyetlerini karşılık mahiyetinde gönderir veya azap olmak üzere zulmani bulanık heyetler musallat eder. “Her müddetin bir kitabı vardır.” Her vakit için yazılmış, takdir edilmiş veya bu vakit içinde halka farz kılınmış bir emir vardır. Çünkü şeriatlar Allah katında vakitlere göre belirlenmişlerdir. Her vakitte bu vaktin yararına olan emirleri getiren bir Resul gelir Allah katından. Ayetler ve başka şeyler gibi bütün hadiseler için de aynı durum geçerlidir. “Hiçbir Resul için…getirme imkânı yoktur.” Her Resul, ancak Allah’ın izniyle ve belirlenmiş vaktinde ayet, mucize getirebilir. Çünkü bunlar vakitlerine göre belirlenmişlerdir ve bir değişikliğe uğramadan, dönüşmeden, öne alınmadan veya ertelenmeden bu vakitlerde gerçekleşirler. “Allah dilediğini siler…” cüzi levhalarda bulunan şeylerden dilediğini siler. Bunlara semavi nefisler de denir. Bu

RA’D SURESİ • 597

levhalardaki sabit nakışlardan dilediğini ortadan kaldırır, maddesinden yok eder, giderir. “Dilediğini de sabit bırakır.” orada bırakır, var olmasını sağlar. “Bütün Kitabların aslı O’nun yanındadır.” Ön kaza levhi O’nun yanındadır. Ki buna “İlk Akıl” da denir ve ezelden ebede olan, olacak her şey külli bir şekilde, silinme ve ispat edilme hususlarından beri olarak oraya nakşedilmiştir. Bilindiği gibi levhler dörttür: Ön kaza levhi. Bu levh, silinme ve ispat edilmeden yücedir. Buna ilk akıl levhi de denir. Kader levhi: Bunun bir diğer adı külli nefs-i natıka levhidir ki, ilk levhteki külli varlıklar burada tafsil edilir ve onların sebepleriyle ilintilendirilir. Ayrıca Levh-i Mahfuz olarak da isimlendirilir. Semavi cüzi nefisler levhi. Âlemde olan her şey şekli, heyeti ve miktarıyla buraya nakşedilmiştir. Bunun bir diğer adı da dünya (en yakın) semadır. Burası âlemin hayali konumundadır. İlk levhin âlemin ruhu, ikincisinin de âlemin kalbi mesabesinde olması gibi. Bir de Heyuli levh vardır ve bu levh, görünen âlemdeki suretleri kabul etme özelliğine sahiptir. Allah, doğrusunu herkesten daha iyi bilir. 41-Bizim, yeryüzüne (arza) gelip onu uçlarından eksilttiğimizi görmediler mi? Allah (dilediği gibi) hükmeder, O’nun hükmünü bozacak kimse yoktur. Ve O hesabı çabuk görendir. 42-Onlardan öncekiler de (Resullerine) tuzak kurmuşlardı; halbuki bütün tuzaklar Allah’a aittir. Çünkü O, herkesin ne kazanacağını bilir. Bu yurdun (dünyanın) sonunun kimin olduğunu yakında kâfirler bileceklerdir! 43 Kâfir olanlar: Sen resûl olarak gönderilmiş bir kimse değilsin, derler. De ki: Benimle sizin aranızda şahit olarak Allah ve yanında Kitab’ın bilgisi olan (Resul) yeter. “Bizim yeryüzüne (arzına) geldiğimizi görmediler mi?” Yaşlılık zamanında beden arzına yöneliriz de “onu uçlarından eksiltiriz.” Organları zayıflatarak, kuvvetleri bitap düşürerek, duyuları yorarak, yavaş yavaş ölüme doğru sürükleriz. “Allah hükmeder.” Bu şekilde hükmünü verir. “Onun hükmünü bozacak kimse yoktur.” Kimse O’nun hükmünü geri çeviremez, değiştiremez. Ya da süluk zamanında nefis arzına yöneliriz de onu uçlarından kısarız. Yani öncelikle fiillerini bizim fiillerle yok ederiz.

598 • TEFSİRİ KEBİR / TE’VİLÂT

Nitekim, kutsi bir hadiste şöyle buyurmuştur: “Kul benimle işitir, benimle görür.” Sonra sıfatlarını bizim sıfatlarımızla yok ederiz: “Kulun işiten kulağı, gören gözü olurum.” Sonra bizim zatımız aracılığıyla onun zatını ortadan kaldırırız. Nitekim, bir ayette şöyle buyurmuştur: “Bugün hükümranlık kimindir?” (Mümin, 16) Sonra kendisi cevap verir: “Kahhar olan tek Allah’ındır.” Çünkü mahlukatın tamamı fena bulmuştur. O sırada hüküm ancak Allah’ındır. Dilediği gibi hükmeder. Kimse onun hükmünü bozamaz. Çünkü O’ndan başka kimse yoktur.

İBRÂHİM SURESİ • 599

İBRÂHİM SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Elif. Lam. Ra. (Bu Kur’an), Rablerinin izniyle insanları karanlıklardan nura; her şeye galib “Aziz”, övgüye lâyık “Hamiyd” olan Allah’ın yoluna çıkarman için sana indirdiğimiz bir Kitab’dır. 2-O Allah ki, göklerde (semavat) ve yerde (arzda) ne varsa hepsi O’nundur. Şiddetli azaptan dolayı kâfirlerin vay haline! 3-Dünya hayatını ahirete tercih edenler, Allah yolundan alıkoyanlar ve onun eğriliğini isteyenler var ya, işte onlar (Hak’tan) uzak bir sapıklık içindedirler. “Elif. Lam. Ra. …İnsanları…çıkarman için sana indirdiğimiz bir Kitab’dır.” Kesret karanlıklarından vahdet nuruna veya yaratılış sıfatları karanlığından fıtrat nuruna yahut fiil ve sıfat perdeleri karanlıklarından zat nuruna “Rablerinin izniyle…” bu nuru içlerinde yaratmak suretiyle kolaylaştırması, istidadı Uluhiyet âleminin en kutsi feyziyle donatması, Rububiyet huzuruna fiilen çıkmasını sağlayan sebeplerin heyetini muvaffak kılmasıyla çıkarman için inzal edilmiştir / indirilmiştir. Çünkü O’nun izni, istidat bahşetmesi ve sebepleri hazırlaması demektir. Aksi takdirde hiç kimse onları “her şeye galip Aziz olan Allah’ın yoluna” çıkaramazdı. Allah, Aziz’dir, güçlüdür, vahdetinin nuruyla kesret karanlıklarını kahreder. “Hamiyd”dir, zatının kemali dolayısıyla övgüye layıktır. İkinci anlamı esas alırsak şöyle bir açıklama çıkar karşımıza: Kalbin nuruyla nefsin sıfatlarını kahreden her şeye galip ve fıtratın arınması sırasında faziletler ve ilimler bahşeden övgüye layık Allah’ın yoluna.

600 • TEFSİRİ KEBİR / TE’VİLÂT

Üçüncü anlam esas alınırsa, şöyle demek gerekir: Bu yol her şeyi galip olan Allah’ın yoludur ki, zatının parıldayışlarıyla sıfatlarının nurunu mahveder, Hüviyetinin hakikâti ile bütün mahlukatını yok eder. Övgüye layıktır. Zatının varlığı ve vechinin cemaliyle rezillikleri ve eksiklikleri yok ettikten sonra baki varlığı bahşeder. “Kâfirlerin vay haline!” vahdetten veya fıtrattan ya da zatın tecellisinden ve keşfinden perdelenmişlerin vay haline! Bu üç mertebenin her birine bir azap mertebesi terettüp eder: Bu da ya zıtlar cehenneminde endad (Allah’a ortak koşulan eşler) sevgisi azabıdır veya rezillik heyetleri, nefsin sıfatlarının ateşi ve tabiatların gerektirdikleri azabıdır ya da fiil ve sıfat perdeleri ve zatın nurundan yoksun olma azabıdır. “Dünya hayatını…tercih ederler.” maddi hayatı akli hayata, şekli hayatı manevi hayata tercih ederler. Çünkü ayette kâfirlerin sapıklıkları uzaklıkla nitelenmiştir. Dolayısıyla, maddi âlem Allah’dan en uzak olan mertebededir. 4- (Allah’ın emirlerini) onlara iyice açıklasın diye biz her Resulu yalnız kendi kavminin diliyle gönderdik. Artık Allah dilediğini sapıklıkta bırakır, dilediğini de doğru yola iletir. Çünkü O, galibi mutlak güç sahibi Aziz’dir, hikmet sahibi Hakiym’dir. 5-And olsun ki Musa’yı da: Kavmini karanlıklardan aydınlığa çıkar ve onlara Allah’ın (geçmiş kavimlerin başına getirdiği felâket) günlerini hatırlat, diye mucizelerimizle gönderdik. Şüphesiz ki bunda çok sabırlı, çok şükreden herkes için ibretler vardır. 6-Hani Musa kavmine demişti ki: «Allah’ın üzerinizdeki nimetini hatırlayın. Çünkü O, sizi işkencenin en kötüsüne sürmekte ve oğullarınızı kesip kadınlarınızı (kızlarınızı) bırakmakta olan Firavun ailesinden kurtardı. İşte bu size anlatılanlarda, Rabbinizden büyük bir imtihan vardır.» 7- «Hatırlayın ki Rabbiniz size: Eğer şükrederseniz, elbette size (nimetimi) arttıracağım ve eğer nankörlük ederseniz hiç şüphesiz azabım çok şiddetlidir! diye bildirmişti.» 8-Musa dedi ki: «Eğer siz ve yeryüzünde (arzda) olanların hepsi nankörlük etseniz, bilin ki Allah gerçekten zengin “Ganî”dir, Hamiyd’dir.

İBRÂHİM SURESİ • 601

9-Sizden öncekilerin, Nuh, Âd ve Semûd kavimlerinin ve onlardan sonrakilerin haberleri size gelmedi mi? Onları Allah’tan başkası bilmez. Resulleri kendilerine mucizeler getirdi de onlar, ellerini Resullerinin ağızlarına bastılar ve dediler ki: Biz, size gönderileni inkâr ettik ve bizi kendisine çağırdığınız şeye karşı derin bir kuşku içindeyiz. “Her Resulu yalnız kendi kavminin diliyle gönderdik.” Her Resulü, kavimlerinin istidatlarının gerektirdiği hallerine uygun ve akli kapasitelerinin kaldırabileceği bir kelam ile gönderdik. Aksi takdirde bu kelam onların anlama kapasitelerinden uzak olacağı, makamlarına uygun olmayacağı için anlamayacaklardı. Ayrıca Resul de onların ilk istidatlarının kapsamında bilkuvve mevcut olan kemali, fıtratları uyarınca hüviyetlerinin gerektirdiği şeyleri layıkıyla açıklayamayacaktı. “Artık Allah dilediğini saptırır.” Zulmani heyetlerle ve bu heyetleri kökleştirmesiyle istidadını ortadan kaldırdığı, batıl itikatları içinde kökleştirdiği için bu kimseleri saptırır. “Dilediğini de doğru yola iletir.” İstidadı üzerinde kalanları veya heyetlerinin perdelediği ve inançlarının suretleri içinde kökleşmemiş kimseleri doğru yola iletir. “Çünkü O, Aziz’dir” güç…sahibidir. Güçlüdür, iradesine galip gelinemez. Hiç kimse O’nun saptırmak istediğini doğru yola iletemediği gibi hidayete erdirmek istediğini de saptıramaz. “Hikmet sahibi “Hakiym”dir.” Hidayete erdirdiği kimsenin hidayetini türlü lütuflarla tedbir eder. Sapan kimsenin sapmasını da çeşitli yüz üstü yardımsız bırakmalarla gerçekleştirir. Bütün bunları yüksek hikmetiyle gerçekleştirir. “Şüphesiz ki bunda çok sabırlı, çok şükreden herkes için ibretler vardır.” Yani gaybi imanla inanan herkes için. Çünkü, sabır ve şükür salikin imani akit haline ve tevekkül mertebesini elde etmek için fiillerde seyir derecesine ulaşmadan geçtiği iki makamdır. Bu esnada ibret aldığı, istimdat ettiği, sarıldığı ve süluku esnasında dayandığı ayetler fiillerdir. Hidayet gibi bir nimet gördüğünde veya işittiğinde ya da ulaştığında dil ile şükreder, kalp ile onun Allah’tan olduğunu tasavvur eder, organlarıyla da bu nimeti en güzel şekilde telakki eder, kabullenir, bundan dolayı itaat eder, nimetin gerektirdiği ameli olması gereken şekilde eda eder. Bir bela gördüğünde, işittiğinde veya kendi başına geldiğinde sabreder, dilini telaştan, feryattan alıkoyar. “İnna lillahi ve inna ileyhi raciun” (Biz Allah’tan geldik, yine

602 • TEFSİRİ KEBİR / TE’VİLÂT

O’na döneceğiz.) derler. Kalplerini serin tutarlar. Bunda bir hayır ve maslahat olduğunu, aksi taktirde yüce Allah’ın kendilerine böyle bir musibet vermeyeceğini düşünürler. Bedenin organlarını telaşlanmasına izin vermezler. 10-Resulleri dedi ki: Gökleri (semavatı) ve yeri (arzıda) yaratan Allah hakkında şüphe mi var? Halbuki O, sizin günahlarınızdan bir kısmını bağışlamak ve sizi muayyen bir vakte kadar yaşatmak için sizi (Hak dine) çağırıyor. Onlar dediler ki: Siz de bizim gibi bir insandan başka bir şey değilsiniz. Siz bizi atalarımızın tapmış olduğu şeylerden döndürmek istiyorsunuz. Öyleyse bize, apaçık bir delil getirin! 11-Resulleri onlara dediler ki: «(Evet) biz sizin gibi bir insandan başkası değiliz. Fakat Allah nimetini kullarından dilediğine lütfeder. Allah’ın izni olmadan bizim size bir delil getirmemize imkân yoktur. Müminler ancak Allah’a dayansınlar.» 12- «Hem, bize yollarımızı göstermiş olduğu halde ne diye biz, Allah’a dayanıp güvenmeyelim? Sizin bize verdiğiniz eziyete elbette katlanacağız. Tevekkül edenler yalnız Allah’a tevekkülde sebat etsinler.» 13-Kâfir olanlar Resullerine dediler ki: «Elbette sizi ya yurdumuzdan çıkaracağız, ya da mutlaka dinimize döneceksiniz!» Rableri de onlara: «Zalimleri mutlaka helâk edeceğiz!» diye vahyetti. 14-Ve (ey inananlar!) Onlardan sonra sizi mutlaka o yerde yerleştireceğiz. İşte bu, makamımdan korkan ve tehdidimden sakınan kimselere mahsustur. 15- (Resuller) fetih istediler (Allah da verdi). Her inatçı zorba da hüsrana uğradı. 16-Ardından da (o inatçı zorbaya) cehennem vardır; kendisine irinli su içirilecektir! 17-Onu yudumlamaya çalışacak, fakat boğazından geçiremeyecek ve ona her yandan ölüm gelecek, oysa o ölecek değildir (ki azaptan kurtulsun). Bundan ötede şiddetli bir azap da vardır. 18-Rablerini inkâr edenlerin durumu (şudur): Onların amelleri fırtınalı bir günde rüzgârın şiddetle savurduğu küle benzer. Kazandıklarından hiçbir şeyi elde edemezler. İyiden iyiye sapıtma işte budur.

İBRÂHİM SURESİ • 603

19-Allah’ın gökleri (semavatı) ve yeri (arzı) Hakk ile yarattığını görmedin mi? O dilerse sizi ortadan kaldırıp yepyeni bir halk getirir. 20-Bu, Allah’a güç değildir. 21- (Kıyamet gününde) hepsi Allah’ın huzuruna çıkacak ve zayıflar o büyüklük taslayanlara diyecekler ki: «Biz sizin tâbilerinizdik. Şimdi siz, Allah’ın azabından herhangi bir şeyi bizden savabilir misiniz?» Onlar da diyecekler ki: «(Ne yapalım) Allah bizi hidayete erdirseydi biz de sizi doğru yola iletirdik. Şimdi sızlansak da sabretsek de birdir. Çünkü bizim için sığınacak bir yer yoktur.» 22- (Hesapları görülüp) iş bitirilince, şeytan diyecek ki: «Şüphesiz Allah size gerçek olanı vaat etti, ben de size vaat ettim ama, size yalancı çıktım. Zaten benim size karşı bir gücüm yoktu. Ben, sadece sizi (inkâra) çağırdım, siz de benim davetime hemen koştunuz. O halde beni yermeyin, kendinizi yerin. Ne ben sizi kurtarabilirim, ne de siz beni kurtarabilirsiniz! Kuşkusuz daha önce ben, beni ortak koşmanızı reddettim.» Şüphesiz, zalimler için elem verici bir azap vardır. 23-İman edip de iyi işler yapanlar, Rablerinin izniyle içinde ebedî kalacakları ve zemininden ırmaklar akan cennetlere sokulacaklardır. Orada (birbirleriyle) karşılaştıkça söyledikleri «selam» dır. “ …Allah hakkında şüphe mi var?” O kadar açık olmasına rağmen Allah hakkında nasıl şüphe içinde olabilirsiniz? Sizi kulluk sunmaya çağırdığımız Allah’tan şüphe mi ediyorsunuz? Oysa O, gayet açık olduğu için Onunla ilgili şüpheye yer yoktur. Ancak, O’nunla açıklanan varlıkların açıklanmaya, gösterilmeye ihtiyacı vardır. “Günahlarınızdan bir kısmını bağışlamak…için sizi çağırıyor.” Nuruyla sizin sıfatlarınızın perdelerinin oluşturduğu karanlıkları örtmek için. Yakini tecellisi gerçekleştiği sırada O’ndan şüphe duymayın. “Sizi…yaşatmak için…” istidatlarınızın gerektirdiği mutluluğa ulaşıncaya kadar yaşatmak için sizi çağırıyor. Çünkü her insanın, ilk istidadı uyarınca bir kemal belirlenmiştir ve bu onun manevi ecelidir. Aynı şekilde her insan için ilk mizacı uyarınca bir ömür sınırı belirlenmiştir. Bu da onun tabii ecelidir. Öte yandan kesilen ömürler de gayelerine varmadan herhangi bir sebepten dolayı son bulabilirler. Felaketler, engeller istidatların perdeleri olarak belirlenen kemale ulaşmaya mani olabilirler.

604 • TEFSİRİ KEBİR / TE’VİLÂT

“Hepsi Allah’ın huzuruna çıkacak…” Mahlukat üç yerde Allah’ın huzuruna çıkar: Bedenin ölmesiyle gerçekleşen küçük kıyamet sırasında huzura çıkmak. Her kulun beden perdesinden çıkıp hesap ve ceza meydanına çıkmak. İradi ölüm sırasında nefsin sıfatlarından çıkmakla gerçekleşen orta kıyamet sırasında huzura çıkmak. Fıtrata dönmek suretiyle kalp meydanına çıkmak. Benlik perdesinden çıkıp gerçek vahdet fezasına yükselmek dediğimiz salt fena şeklindeki büyük kıyamet sırasında huzura çıkmak. İşte “Hepsi Allah’ın huzuruna çıkacak…” ifadesiyle bunların tümüne işaret ediliyor. Büyük kıyamet ehlinden olan kimse bütün mahlukatın Allah’ın huzurunda olduğunu ve mahlukattan hiçbir şeyin Allah’a gizli olmadığını görür. Bu kıyametin herkes için kopmasına, herkesin Allah’ın huzuruna çıkmasına, zayıflarla müstekbirler arasındaki konuşmalara gelince, bu, Hak ile kaim, mutluların kurtuluşuna, bedbahtların helakine ilişkin İlahi emir doğrultusundaki emir verildiği sırada cennetliklerle cehennemlikleri birbirinden ayıracak olan Mehdi’nin zuhuruyla gerçekleşir. “Şeytan diyecek ki…” Hakk’ın hakimiyeti vehim şeytanına galip gelir ve Hakk’ın nuruyla aydınlanır. Teslim olur, itaat eder. Artık gerçeği söyler. Halkı Hakk’a davet eden Allah’ın hüccetinin gerçek olduğunu, kendisinin bir hüccetinin olmadığını bilir. Dünya kırıntılarını kullanarak kulları ayartıp batıla çağırmasının, onlara dünya hayatını süslü göstermesinin, boş, delilden yoksun olduğunu bilir. Yüce Allah’ın bedenin yıkılmasından sonra beka bulacağına, ölümden sonra diriliş esnasında sevap ve ceza olacağına ilişkin vaadinin hak olduğunu ve Allah’ın bu vaadini yerine getirdiğini kabul eder. “Benim, dünya hayatından başka hayat yoktur, şeklindeki iddiam ise, benim uydurduğum bir yalandı” der. Boş ve delilsiz bir iddiaya çağrılan ve bu çağrıyı kabul eden, delille pekiştirilmiş delile ise arkasını dönen, bu çağrıya olumlu karşılık vermeyen kimse kınanmayı hakkeder. “O halde beni yermeyin, kendinizi yerin.” 24-Görmedin mi Allah nasıl bir misal getirdi: Güzel bir sözü, kökü (yerde) sabit, dalları gökte olan güzel bir ağaca (benzetti). 25- (O ağaç), Rabbinin izniyle her zaman yemişini verir. Öğüt alsınlar diye Allah insanlara misaller getirir.

İBRÂHİM SURESİ • 605

26-Kötü bir sözün misali, gövdesi yerden koparılmış, o yüzden ayakta durma imkânı olmayan (kötü) bir ağaca benzer. 27-Allah Teâlâ sağlam sözle iman edenleri hem dünya hayatında hem de ahirette sapasağlam tutar. Zalimleri ise Allah saptırır. Allah dilediğini yapar. “Güzel bir söz…” Yani güzel, temiz bir nefis. Nitekim, daha önce Hz. İsa’nın (a.s) kelime olarak isimlendirilmesine değinmiştik. “Güzel bir ağaç” gibidir. Ayrıca Kur’an’da güzel sözün zeytine, hadiste de hurmaya benzetildiğini biliyoruz. “Kökü sabit…” itminan ile, inancın burhanlarla pekiştirilmesi ile sabittir. “Dalları gökte…” ruh göğündedir dalları. “Yemişini verir…” marifet, hikmet ve hakikâtten oluşan meyvelerini “her…” vakit “Rabbinin izniyle” kolaylaştırmasıyla, müyesser kılmasıyla, sebepleri uygun kılıp başarılı kılmasıyla verir. “Kötü…” nefsin “misali…kötü bir ağaca benzer…” ebu cehil karpuzu gibi meyvesi acı ağaca benzer. “Gövdesi yerden koparılmış.” kökü kesilmiş bir ağaca benzer. Bunun nedeni ise, içindeki karışıklık, inancının bozukluğu ve bir şeyde karar kılamamaktır. “Allah….iman edenleri…sapasağlam tutar.” Hakiki delile dayanarak yakini imanla inananları sağlamlaştırır. “Dünya hayatında…” maddi hayatta. Şeriatta istikamet üzere oldukları, geçim temininde fazilet ve adalet yolunu izledikleri için. “Ahirette…” ruhani hayatta onları sağlamlaştırır. Tarikatta Hakk’ın nuruyla hidayete erdikleri, marifetleri elde etme hususunda Allah’tan bir basiret, Rablerinden bir beyine üzerinde oldukları için. “Zalimleri ise Allah saptırır.” her iki hayatta da onları saptırır. Nefsin sıfatlarının hazlarına bağlandıkları, Hakk’ın nurundan perdelenmelerinin sonucu olarak hayret içinde kaldıkları için istidatlarının eksikliği yüzünden onları saptırır. 28-Allah’ın nimetine nankörlükle karşılık veren ve sonunda kavimlerini helâk yurduna sürükleyenleri görmedin mi? 29-Onlar cehenneme girecekler. O ne kötü karargâhtır! 30- (İnsanları) Allah yolundan saptırmak için O’na ortaklar koştular. De ki: (İstediğiniz gibi) yaşayın! Çünkü dönüşünüz ateşedir.

606 • TEFSİRİ KEBİR / TE’VİLÂT

31-İman eden kullarıma söyle: Namazlarını dosdoğru kılsınlar, kendisinde ne alışveriş, ne de dostluk bulunan bir gün gelmeden önce, kendilerine verdiğimiz rızıklardan (Allah için) gizli-açık harcasınlar. “Allah’ın nimetine…karşılık verdiler.” Allah’ın kendilerine ezelde bahşettiği asli hidayeti ve istidat nuru gibi kurtuluş akçesi olan önemli nimetleri değiştirdiler. “Nankörlükle…” perdelenme ve sapma ile değiştirdiler. Nitekim, yüce Allah bir ayette şöyle buyurmuştur: “İşte onlar hidayete karşılık dalaleti satın alanlardır. Ancak onların bu ticareti kazançlı olmamış, kendileri de doğru yola girememişlerdir.” (Bakara, 16) Baki nuru zayi ettiler, onun yerine fani maddi lezzeti tercih ettiler. Bu yüzden, daimi karanlık içinde kaldılar. “…Kavimlerini…sürüklediler…” nefislerindeki kuvvetleri veya yollarını izleyen, kendilerini örnek alan ve bu hususta kendilerine tabi olan kimseleri “helak yurduna” sürüklediler. “Allah’a…ortaklar koştular…” dünya metaından, güzelliklerinden, göz alıcı süslerinden olan şeyleri Allah’a eş koştular; Allah’ı sever gibi onları sevdiler. Çünkü bir şeye yönelik sevgi tüm sevgileri bastırırsa, o şey mabud konumuna getirilmiş demektir. Yüce Allah şöyle buyurmuştur: “Nefsani arzulara, kadınlara, oğullara…düşkünlük insanlara çekici kılındı.” (Al-i İmran, 14) “Allah yolundan saptırmak için…” istidat sahiplerinden olup kendilerine bakan ve dinlerini benimseyen kimseleri saptırmak için… “De ki: Yaşayın…” vehmin emri doğrultusunda yola devam edin. Çünkü bu şekilde yararlanmanız kısa sürelidir, çabuk geçer, yok olmak üzeredir, akıbeti korkunçtur, yani insanı cehenneme götürür. 32- (O öyle lütufkâr) Allah’tır ki, gökleri ve yeri yarattı, gökten suyu indirip onunla rızık olarak size türlü meyveler çıkardı; izni ile denizde yüzüp gitmeleri için gemileri emrinize verdi; nehirleri de sizin (yararlanmanız) için akıttı. 33-Düzenli seyreden güneşi ve ayı size faydalı kıldı; geceyi ve gündüzü de istifadenize verdi. 34-O size istediğiniz her şeyden verdi. Allah’ın nimetini sayacak olsanız sayamazsınız. Doğrusu insan çok zalim, çok nankördür! “ Allah’tır ki…” ruh göklerini ve beden arzını “yarattı.” Kutsi âlem semasından ilim suyunu “indirdi…” Onunla nefis arzından hikmet ve fazilet meyvelerini “çıkardı.” “rızık olarak” ve kalplerinizi güçlendirmek için. “Emrinize verdi…” ilim nehirlerini ve onlardan sonuçlar çıkarmanızı,

İBRÂHİM SURESİ • 607

istimbatta bulunmanızı, ayrıntılandırmanızı ve tafsilatlı açıklamalarda bulunmanızı sağladı. “Size faydalı kıldı…” ruh güneşini ve kalp ayını “düzenli olarak…” mükaşefe ve müşahedede seyir mahiyetinde size faydalı kılıp emrinize verdi. “İstifadenize verdi…” nefis sıfatları gecesini ve ruh nuru gündüzünü dünya geçimi, ahiret mutluluğunu kazanmanız, istirahat etmeniz ve ışık edinmeniz için emrinize verdi. “O size istediğiniz her şeyden verdi.” istidat lisanıyla istediğiniz her şeyi verdi size. Çünkü insanın istidat lisanıyla Allah’tan istediği kemal, gecikmeksizin, ertelenmeksizin isteğin gerçekleştiği anda hemen verilir. Nitekim şöyle buyurmuştur: “Göklerde ve yerde bulunan herkes, Ondan ister. O, her an yaratma halindedir.” (Rahman, 29) “Allah’ın nimetini sayacak olsanız…” varlığınızdan önce İlahi huzurdan size bahşedilen nimetlerden tutun, varlığınızdan sonra Rububiyet huzurundan kesintisiz olarak size ulaştırılan terbiye, besleme, yetiştirme mahiyetindeki yardımlara kadar Allah’ın bağışlarını saymaya kalksanız, “sayamazsınız.” çünkü bu nimetlerin sonu yoktur ve hikmet de böyle olmasını gerektirmiştir. “Doğrusu insan çok zalimdir.” İstidat nurunu ve beka maddesini tabiat karanlığına, fena yerine koyar, fena uğruna harcar. Ya da Allah’ın hakkını veya istidadını geçersiz kılmak suretiyle nefsinin hakkını eksik verir. “Çok nankördür.” Sayılmayacak kadar çok olan bu nimetlere karşı nankörlük eder, onları kullanılmaması gereken yerlerde kullanır, bu nimetleri bahşedeni unutur, gaflet eder, bu nimetlerle nimeti verenden perdelenir. 35-Hatırla ki İbrahim şöyle demişti: «Rabbim! Bu şehri (Mekke’yi) emniyetli kıl, beni ve oğullarımı putlara tapmaktan uzak tut!» 36- «Çünkü, onlar (putlar), insanlardan birçoğunun sapmasına sebep oldular, Rabbim. Şimdi kim bana uyarsa o bendendir. Kim de bana karşı gelirse, artık sen gerçekten çok bağışlayan, pek esirgeyensin.» 37- «Ey Rabbimiz! Ey sahibimiz! Salâtı ikame etmeleri (namazı dosdoğru kılmaları) için ben, neslimden bir kısmını senin Beyt-i Harem’inin (Kâbe’nin) yanında, ziraat yapılmayan bir vâdiye yerleştirdim. Artık sen de insanlardan bir kısmının gönüllerini onlara meyledici kıl ve meyvelerden bunlara rızık ver! Umulur ki bu nimetlere şükrederler.»

608 • TEFSİRİ KEBİR / TE’VİLÂT

38- «Ey Rabbimiz! Şüphesiz ki sen bizim gizleyeceğimizi de açıklayacağımızı da bilirsin. Çünkü ne yerde (arzda) ne de gökte (semada) hiçbir şey Allah’a gizli kalmaz.» “Hani İbrahim…demişti…” Ruh, müşahede talebiyle Allah’a teveccüh ederken hal diliyle şöyle demişti: “ Rabbim! Bu şehri…kıl.” Beden şehrini “emniyetli kıl.” Nefsin sıfatlarının galip gelmesine, kuvvetlerin çekişmelerine ve hevaların çatışıp sürtüşmesine karşı güvenli kıl. “Beni ve oğullarımı…uzak tut.” nazari ve ameli akıl kuvvetlerini, fikir ve sezgiyi ve düşünce gibi güçleri “putlara tapmaktan…” maddi şehvetlerden, bedensel arzulardan, tabii alışkanlıklardan oluşan kesret putlarına sevgiyle tapmaktan uzak tut. “Çünkü onlar, insanlardan birçoğunun sapmasına sebep oldular, Rabbim!” onlara bağlanmak, cazibelerine kapılmak, onlar yüzünden vahdetten perdelenmek suretiyle saptılar. “Şimdi kim bana uyarsa…” tevhid yolunda süluk etmek suretiyle beni izlerse “o bendendir. Kim de bana karşı gelirse, artık sen gerçekten çok bağışlayansın…” nurunla onu kaplayan bu karanlık heyeti örtersin. “Pek esirgeyensin…” mağfiretten sonra kemal feyzini ulaştırmakla ona merhamet edersin. “Ey Rabbimiz!…” ben, soyumdan kuvvetleri “ziraat yapılmayan bir vadiye yerleştirdim.” idrak, ilim, marifet ve fazilet ziraatından hali cismani tabiat vadisine yerleştirdim. “Senin Beyt-i Hareminin yanında.” Yani kalbin yanında. “Rabbimiz!…dosdoğru kılsınlar diye.” münacat ve mükaşefe namazını kılsınlar diye. Duyu insanlarının “gönüllerini onlara meyledici kıl.” çeşitli duyularla onların yanına uğrasınlar, onları cüzi idraklerle pekiştirsinler, destek olmak ve muhalefeti terk etmek, süfli cihete ve bedensel lezzetlere eğilim göstermekten uzaklaşmak suretiyle onlara meyletsinler. “Bunlara rızık ver.” külli marifet ve hakikât meyvelerinden onları rızıklandır. “Umulur ki bu nimetlere şükrederler.” nimetine karşı şükür görevlerini yerine getirirler. Bu idrakleri kemale kavuşma yolunda kullanırlar. “Ey Rabbimiz! Şüphesiz ki sen bizim gizleyeceğimizi….bilirsin.” içimizde bilkuvve olarak mevcut olan şeyleri bilirsin. “Açıklayacağımızı da bilirsin.” kuvveden fiile çıkardığımız kemalatı da bilirsin. İstidat arzında ve ruh semasında “ hiçbir şey Allah’a gizli kalmaz.” 39- «İhtiyar halimde bana İsmail’i ve İshak’ı lütfeden Allah’a hamdolsun! Şüphesiz Rabbim duayı işitendir.»

İBRÂHİM SURESİ • 609

40- «Ey Rabbim! Beni ve soyumdan gelecekleri salâtı devamlı kılanlardan eyle; ey Rabbimiz! Duamı kabul et!» 41- «Ey Rabbimiz! (Amellerin) hesap olunacağı gün beni, anababamı ve müminleri bağışla!» 42- (Resûlüm!) Sakın, Allah’ı zalimlerin yaptıklarından habersiz sanma! Ancak, Allah onları (cezalandırmayı), korkudan gözlerin dışarı fırlayacağı bir güne erteliyor. 43-Zihinleri bomboş olarak kendilerine bile dönüp bakamaz durumda, gözleri göğe dikilmiş bir vaziyette koşarlar. 44-Kendilerine azabın geleceği, bu yüzden zalimlerin: «Ey Rabbimiz! Yakın bir müddete kadar bize süre ver de senin davetine uyalım ve Resullere tâbi olalım» diyecekleri gün hakkında insanları uyar. (Onlara denilir ki:) «Daha önce, sizin için bir zevâl olmadığına, yemin etmemiş miydiniz?» 45- «(Sizden önce) kendilerine zulmedenlerin yurtlarında oturdunuz. Onlara nasıl muamele ettiğimiz size apaçık belli oldu. Ve size misaller de verdik.» 46-Hilelerinin cezası Allah katında (malum) iken, onlar, tuzaklarını kurmuşlardı. Halbuki onların hileleriyle dağlar yerinden gidecek değildi! 47-O halde, sakın Allah’ın Resullerine verdiği sözden cayacağını sanma! Çünkü Allah mutlak üstündür, kimsenin yaptığını yanına bırakmaz. “…Bana lütfeden Allah’a hamd olsun…” kemal ihtiyarlığı halimde bana “İsmail’i…” nazari akıl gücünü “ ve İshak’ı…” ameli akıl gücünü bahşeden Allah’a hamd olsun. “Şüphesiz, Rabbim duayı işitendir.” Yani istidat duasını işitir. Nitekim, rivayetlerde belirtildiğine göre İbrahim (a.s) şöyle demiştir: “Ondan istememdense Rabbimin benim halimi bilmesi bana yeter.” “Ey Rabbim! Beni… kılanlardan eyle.” şühud namazını “ve soyumdan gelecekleri…” onlardan her birini kendine özgü bir namazı eda edenlerden eyle. “Ey Rabbimiz! Duamı kabul et!” sende tam fena bulmaya ilişkin talebimi kabul et. “Ey Rabbimiz!…beni…bağışla.” zatının nuruyla varlık günahımı ört ki tuğyan ile perdelenmeyeyim. “Anababamı…” bağışla. Varlığıma sebep olan kabiliyetleri, fiilleri ört, bağışla, ki senden başkasını görmeyeyim, senden başkasına yönelmeyeyim.

610 • TEFSİRİ KEBİR / TE’VİLÂT

Aksi takdirde, göz sapması, kayması musibetine duçar olurum. Ruhani kuvvetler müminlerini de bağışla. “hesap olunacağı gün…” nuraniruhani heyetlerle zulmani-nefsani heyetlerin hesap edileceği, bunlardan hangisinin ağır bastığının tespit edileceği gün. 48-Arz başka bir arz, semalar (gökler) da (başka sema) haline getirildiği, (insanlar) bir ve gücüne karşı durulamaz olan Allah’ın huzuruna çıktıkları gün (Allah bütün zalimlerin cezasını verecektir). 49-O gün, günahkârların zincire vurulmuş olduğunu görürsün. 50-Onların gömlekleri katrandandır, yüzlerini de ateş bürümektedir. 51-Allah herkese kazandığının karşılığını vermek için (onları diriltecektir.) Kuşkusuz Allah, hesabı çabuk görendir. 52-İşte bu (Kur’an), kendisiyle uyarılsınlar, Allah’ın ancak bir tek ilâh olduğunu bilsinler ve akıl sahipleri iyice düşünüp öğüt alsınlar diye insanlara (gönderilmiş) bir bildiridir. “Arz başka bir arz haline getirildiği gün…” Kalp makamına ulaşıldığı sırada tabiat arzı nefis arzıyla, kalp seması da sır semasıyla değiştirilir. Aynı şekilde nefis arzı kalp arzına, sır seması da ruh semasına dönüştürülür. Kısacası salikin geçtiği bütün makamlar, alttakiler üstekilerle değiştirilmek suretiyle dönüşür. Fiil tevhidi içindeki tevekkül semasının sıfat tevhidindeki rıza semasıyla, sonra zatın keşfi esnasında rıza semasının tevhid semasıyla değişmesi gibi. Sonra bunların tümü dürülüp kaldırılır. “Bir…olan Allah’ın huzuruna çıktıkları…” kendisinden başka varlık bulunmayan “ gücüne karşı konulmaz…” tecelli etmesiyle kendisinden başka her şeyi yok eden Allah’ın huzuruna çıktıkları gün. “Günahkârları…görürsün.” nefsin sıfatlarıyla ve alçak heyetlerle perdelenmişleri “zincire vurulmuş oluğunu…” tabiat zindanlarından ve nefis hevasının uçurumlarından oluşan mekânlarında tabiat ilgilerinden, süfli sevgilerinden oluşan kayıtlara vurulduklarını görürsün. “Onların gömlekleri katrandandır…” bürüyücü cevherlerle bağlantıların kaynaklık ettiği karanlık heyetlerin koyu siyahlığı üzerlerini kapladığı için. “Yüzlerini…bürümektedir…” kahredilmişlik, alçaltılmışlık, kemal lezzetinden perdelenmişlik ateşi yüzlerini bürümüştür. Bundan bir sır daha vardır ki, ancak yeniden diriliş ve uyanışı müşahede eden kıyamet ehline açılır. Doğrusunu Allah herkesten daha iyi bilir.

HİCR SURESİ • 611

HİCR SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Elif. Lam. Ra. Bunlar Kitab’ın ve Mübiyn bir Kur’an’ın âyetleridir. 2-İnkâr edenler zaman zaman, keşke biz de Müslüman olsaydık, diye arzu ederler. 3-Onları bırak; yesinler, eğlensinler ve boş ümit onları oyalaya (aldatsın), dursun . (Kötü sonucu) yakında bilecekler! 4-Helâk ettiğimiz hiçbir ülke yoktur ki hakkında (bizce) bilinen bir yazgı olmasın. 5-Hiçbir millet, ecelinin önüne geçemez, ve onu geciktiremez. 6-Dediler ki: «Ey kendisine Kur’an indirilen (Muhammed)! Sen mutlaka bir mecnunsun!» 7- «Eğer doğru getirmeliydin.» söyleyenlerden idiysen, bize melekleri

8-Biz melekleri ancak hakk ile indiririz. O zaman onlara mühlet verilmez. 9-Kur’an’ı kesinlikle biz indirdik; elbette onu yine biz koruyacağız. 10-And olsun, senden önceki milletler arasında da elçiler gönderdik. 11-Onlara bir Resul gelmeyedursun, hemen onunla alay ederlerdi. 12-İşte böylece biz onu, (inkârcılığı) suçluların kalplerine sokarız. 13-Öncekilerin başına gelenlerden ders almaları gerekirken onlar hâlâ buna (Kur’an’a) inanmıyorlar. 14-15- Onlara gökten (semadan) bir kapı açsak da oradan yukarı çıksalar, yine de «Gözlerimiz boyandı, daha doğrusu bize büyü yapılmıştır» derler.

612 • TEFSİRİ KEBİR / TE’VİLÂT

16-And olsun, biz gökte (semada) birtakım burçlar yarattık ve seyredenler için onu süsledik. 17-Onları, taşlanmış (kovulmuş) her şeytandan koruduk. 18-Ancak kulak hırsızlığı eden müstesna. Onun da peşine açık bir alev sütunu düşmüştür. 19-Yeri (arzıda) uzatıp yaydık, orada sabit dağlar yerleştirdik, yine orada miktarı ve ölçüsü belirli olan şeyler bitirdik. 20-Orada hem sizin için hem de rızıkları size ait olmayanlar için (gerekli) geçim vasıtaları yarattık. 21-Her şeyin hazineleri yalnız bizim yanımızdadır. Biz onu ancak belli bir ölçüyle indiririz. 22-Biz, rüzgârları aşılayıcı olarak gönderdik ve gökten (semadan) bir su indirdik de onunla su ihtiyacınızı karşıladık. (Biz bunları yapmasaydık) siz onu (yeterli) suyu depolayamazdınız. 23-Şüphesiz biz diriltir ve biz öldürürüz! Ve her şeye biz vâris oluruz. 24-And olsun biz, sizden önce gelip geçenleri de biliriz, geri kalanları da biliriz. 25-Şüphesiz Rabbin onları (kıyamette) toplayacaktır. Çünkü O, hakîmdir, alîmdir. “ …Apaçık bir Kur’an’ın…” Her şeyi kapsayan ve her şeyin mazharı olan Kur’an’ın ayetleridir. “And olsun, biz…yarattık…” akıl semasında “birtakım burçlar…” heyulani akıl, meleke ile olan akıl (akl-ı bi’l meleke), fiil ile olan akıl (akl-ı bi’l fiil) ve edinilen akıl (akl-ı müstefad) gibi makamlar ve mertebeler yarattık. “Ve seyredenler için onu süsledik…” üzerinde düşünenler için ilimlerle, marifetlerle süsledik. “Onları, taşlanmış her şeytandan koruduk.” Batıl vehimlerden koruduk. “Ancak, kulak hırsızlığı eden müstesna.” Akıl ufkuna yakın olduğu için kulak hırsızlığı yaparak aklın hükmünü çalan müstesna. “Onun da peşine açık bir alev sütunu düşmüştür.” Apaçık bir delil peşine düşmüştür. Onu kovalarız ve hükmünü iptal ederiz. Nefis arzını da “uzattık…” kalbin nuruyla yaydık. “Orada sabit dağlar yerleştirdik.” Oraya faziletler yerleştirdik. “Orada…şeyler bitirdik.” ahlaki kemalattan, iradi fiillerden,

HİCR SURESİ • 613

erdemli melekelerden ve hissi idraklerden “miktarı ve ölçüsü belirli…” ölçüsü muayyen, akli adli ölçü ile ölçülmüş, ifrat ve tefrite kaçmayan şeyler ve bedensel ameller yarattık. “Rızıkları size ait olmayan…” size nispet edilen, size taalluk eden, ama rızıkları size ait olmayan şeyler var ettik. Ya da şöyle bir anlam kastedilmiştir: Kalp semasında sabır, şükür, tevekkül, rıza, marifet ve muhabbet gibi makamlardan oluşan burçlar yarattık. Bu burçları marifetler, hikmetler ve hakikâtlerle süsledik. Vehim ve hayallerden oluşan her türlü kovulmuş şeytanlardan koruduk. “Ancak, kulak hırsızlığı eden müstesna. Onun da peşine açık bir alev sütunu düşmüştür.” Hidayet nurlarının doğuşlarından kaynaklanan nurani parıltıları onların peşine düşer. “Her şeyin hazineleri yalnız bizim yanımızdadır.” Varlık âleminde bulunan her şeyin kaza âleminde bir hazinesi vardır; ilkin bu varlığın sureti akl-ı külli dediğimiz ana kitapta külli bir şekilde çizilir. Sonra nefs-i külli âleminde bir diğer hazinesi vardır. Bu da levh-i mahfuzdur. Varlığın sureti buraya da nakşedilir, ama sebeplerine bağlı olarak. Sonra bir hazine daha var. Daha doğrusu, cüzi nefisler hazineleri vardır ve buna da dünya (en yakın) seması, kader levhi adı verilir. Varlığın sureti buraya da nakşedilir. Ama cüzi olarak ve buranın ölçüsüyle, şekli ve konumuyla sınırlı olarak. “Biz onu ancak…” maddi âleme “belli bir ölçüyle indiririz.” Şekil, miktar, konum, vakit olarak belli bir ölçüyle, belli bir mahalle ve bu vakte özgü belli bir istidada indiririz. “Biz…gönderdik…” İlahi nefhâlâr rüzgârlarını “aşılayıcı olarak…” hüküm ve marifetleri aşılayıcı, kalpleri arındırıcı, istidatları tecellilere yatkın olacak şekilde hazırlayıcı olarak gönderdik. “İndirdik…” ruh semasından hakikât ilimlerinden bir su indirdik. “ve onunla su ihtiyacını karşıladık.” Onunla sizi ihya ettik, canlandırdık. “Siz onu…” bu ilmi “depolayamazdınız.” çünkü sizin yanınızda bulunmuyordu. “Şüphesiz biz diriltiriz.” Hakiki hayat vererek, ilmi hayat suyu aracılığıyla fıtrat makamında kaim olmasını sağlayarak biz diriltiriz ve “biz öldürürüz…” vahdette yok ederek biz öldürürüz. “Ve her şeye biz varis oluruz.” Sizin fena bulup yok olmanızdan sonra geride kalan varlığa biz mirasçı oluruz.

614 • TEFSİRİ KEBİR / TE’VİLÂT

“And olsun biz, sizden önce gelip geçenleri biliriz.” Bir an önce görmek isteyenleri, muhiplerden iştiyakla cehd edenleri ve öne geçmeyi isteyenleri biliriz. “Geri kalanları da biliriz.” Nefsin sıfatlarının istilasına uğradıkları, bedeni sevdikleri, bedensel lezzetlere kapıldıkları ve kutsi âlemden geri kalmayı istedikleri için maddi âlemin cazibesine kapılanları, pislik madenine doğru yuvarlananları da biliriz. “Şüphesiz, Rabbin onları toplayacaktır.” Dost edindikleri ile birlikte onları haşredecek, onları sevdikleri ve yaklaşmak için çırpındıkları kimseler ile bir araya getirecektir. “Çünkü O, Hakimdir.” haşirde onların işlerini uygun bir şekilde, hikmetle idare eder. “alimdir…” onların içlerindeki gizli her şeyi, eğilim ve kapılmaları, besledikleri sevgiyi, heyetlerinin ve sıfatlarının gerektirdiği hususları bilir ve onların niteliklerinin gereği ile cezalandırır. 26-And olsun biz insanı, (pişmiş) kuru bir çamurdan, şekillenmiş kara balçıktan yarattık. 27-Cinleri de daha önce zehirli ateşten yaratmıştık. 28-Hani Rabbin meleklere demişti ki: «Ben kupkuru bir çamurdan, şekillenmiş kara balçıktan bir insan yaratacağım.» 29- «Ona şekil verdiğim ve ona ruhumdan üflediğim zaman, siz hemen onun için secdeye kapanın!» 30-Meleklerin hepsi de hemen secde ettiler. 31-Fakat İblis hariç! O, secde edenlerle beraber olmaktan kaçındı. 32- (Allah:) Ey İblis! Secde edenlerle beraber olmayışının sebebi nedir? dedi. 33- (İblis:) Ben kuru bir çamurdan, şekillenmiş kara balçıktan yarattığın bir insana secde edecek değilim, dedi. 34-Allah şöyle buyurdu: Öyle ise oradan çık! Artık kovuldun! 35-Muhakkak ki kıyamet gününe kadar lânet senin üzerine olacaktır! 36- (İblis:) Rabbim! Öyle ise, (varlıkların) tekrar dirileceği güne kadar bana mühlet ver, dedi. 37.38-Allah: Sen bilinen bir vakte kadar kendilerine mühlet verilenlerdensin, buyurdu.

HİCR SURESİ • 615

39- (İblis) dedi ki: Rabbim! Beni azdırmana karşılık ben de yeryüzünde (arzda) onlara (günahları) süsleyeceğim ve onların hepsini mutlaka azdıracağım! 40-Ancak onlardan ihlâslı kulların müstesnadır… 41- (Allah) şöyle buyurdu: «İşte Bana varan dosdoğru yol budur.» 42- «Şüphesiz, kullarım üzerinde senin bir hakimiyetin yoktur. Ancak, azgınlardan sana uyanlar müstesnadır.» 43-Muhakkak cehennem, onların hepsine vaat olunan yerdir. 44-Cehennemin yedi kapısı vardır. Onlardan her kapı için birer grup ayrılmıştır. “And olsun biz insanı, kuru bir çamurdan, şekillenmiş kara balçıktan yarattık.” Yani karışmış dört unsurdan yarattık. Çünkü balçık, kuruyup değişime uğramış çamurdur. “Mesnun” ise, katı, sert, yumuşamayan, istenilen şekli almaya elverişli olmayan cüzlerden arınması için üzerine su dökülen çamur anlamındadır. es-Salsal ise, havanın etkisiyle incelmiş, sıcaklık sonucu kurumuş balçık demektir. “Cinleri de…” hayvani ruhun cevheri olan, vehim ve hayal gibi kuvvetlere kaynaklık eden cinlerin aslını da “daha önce zehirli ateşten yaratmıştık.” Yaratışsal hararetten, karışımların buharlığından, temel özelliği olan letafetinden yarattık. “Daha önce” denilmesinin sebebi, kaynaştırma ve değiştirme şeklindeki terkip üzerinde sıcaklığın etkisinin öncelikli olması ve bu buharın organların şekillerinin üzerinde etkili olmasıdır. Daha doğrusu faal ve etkin kuvvetler temelde terkipten önce gelirler. Daha önce Meleklerin Adem’e boyun eğmesinden ve İblis’in boyun eğmekten kaçınmasından söz etmiştik. “Öyle ise oradan çık.” Ufkuna yükseldiğin kutsi âlem cennetinden çık. “Çünkü sen…” oradan kovuldun, taşlandın. Bunun sebebi, maddeden arınmamandır. “Senin üzerine olacaktır…” mertebeden uzaklık laneti “Kıyamet gününe kadar…” küçük kıyamet gününe, nefsin bedenden ayrılıp bağlarını kestiği güne kadar lanet senin üzerinde olacaktır. Tevhidde fena bulmak suretiyle gerçekleşen büyük kıyamet gününe kadar. “Onlara…süsleyeceğim.” Süfli cihetteki şehvetleri ve lezzetleri onlara süslü göstereceğim. “Ve onların hepsini mutlaka azdıracağım. Ancak… ihlaslı kulların hariç…” senin has kulların olup nefis sıfatları

616 • TEFSİRİ KEBİR / TE’VİLÂT

şaibelerinden kurtardığın, tabiata taalluk etme kirinden temizlediğin, sana yönelmeleri suretiyle sıfatlarının ve zatlarının kalıntılarından soyutladığın veya amellerini sırf sana has kılan, amellerinde senden başkasına pay ayırmayan kulların hariç. “İşte bana varan…yol budur.” bu yolu izlemek ve gözetmek haktır benim için “dosdoğru” dur. Bu yolda eğrilik yoktur. Şöyle ki: Benim halis kullarım üzerinde senin herhangi bir hakimiyetin yoktur. Ancak sapıklıkta, benim yolumdan uzak olma hususunda seninle uyumlu olan, dolayısıyla sana tabi olan kimseler müstesna. “Cehennemin yedi kapısı vardır.” Bunlardan maksat, beş duyu ile şehvet ve gazap güçleridir. “Onlardan her kapı için birer grup ayrılmıştır.” Her birine özgü olmak üzere bir organ belirlenmiştir. Ya da mahlukatın bir kısmı bu kapılardan girmeye has kılınmıştır, bu kapıya özgü kuvvet kendilerine galip geldiği için. 45- (Allah’ın azabından korkup rahmetine sığınan) takvâ sahipleri, mutlaka cennetlerde ve pınar başlarında olacaklar. 46- «Oraya emniyet ve selâmetle girin» (denilir, onlara). 47-Biz, onların gönüllerindeki kini söküp attık; onlar artık köşkler üzerinde karşı karşıya oturan kardeşler olacaklar. 48-Onlara orada hiçbir yorgunluk gelmeyecek ve onlar, oradan çıkarılmayacaklardır. 49- (Resûlüm!) Kullarıma, benim, çok bağışlayıcı ve pek esirgeyici olduğumu haber ver. 50-Benim azabımın elem verici bir azap olduğunu da bildir. 51-Onlara İbrahim’in misafirlerinden (meleklerden) de haber ver. 52-Onun yanına girdikleri zaman, «selam» dediler. (İbrahim:) Biz sizden çekiniyoruz, dedi. 53-Dediler ki: Korkma; biz sana bilgin bir oğul müjdeliyoruz. 54- (İbrahim:) Bana ihtiyarlık çökmesine rağmen beni müjdeliyor musunuz? Beni ne ile müjdeliyorsunuz? dedi. 55- “Sana gerçeği müjdeledik, sakın ümitsizliğe düşenlerden olma!” dediler. 56- (İbrahim:) dedi ki: “Rabbinin rahmetinden, sapıklardan başka kim ümit keser?”

HİCR SURESİ • 617

57- «Ey mürseller (risalet göreviyle gönderilenler!) (Başka) ne işiniz var?» dedi. 58-Dediler ki: «Biz, suçlu bir topluma (onları helâk etmeye) gönderildik.» 59- «Ancak Lût ailesi hariç. Onların hepsini kurtaracağız.» 60- «(Fakat Lût’un) karısı müstesna; biz onun geri kalanlardan olmasını takdir ettik.» 61.62Resuller Lût âilesine gelince, Lût onlara: «Hakikâten siz tanınmayan kimselersiniz» dedi. 63-Dediler ki: «Bilakis, biz sana, onların şüphe etmekte oldukları şeyi (azabı ve helâki) getirdik. 64-Sana gerçeği getirdik; biz, hakikâten doğru söyleyenleriz. 65-Gecenin bir bölümünde aile fertlerini yola çıkar, sen de arkalarından yürü. Sizden hiç kimse, sakın dönüp de ardına bakmasın, istenen yere gidin.» 66-Ona (Lût’a) şu hükmümüzü vahyettik: «Sabaha çıkarlarken mutlaka onların ardı kesilmiş olacaktır.» 67-Şehir halkı, birbirlerini kutlayarak, (meleklerin yanına) geldiler. 68-69(Lût) onlara «Bunlar benim misafirimdir. Sakın beni utandırmayın; Allah’tan korkun, beni rezil etmeyin!» dedi. 70- «Biz seni, elâlemin işine karışmaktan men etmemiş miydik?» dediler. 71- (Lût:) İşte kızlarım! (Düşündüğünüzü) yapacaksanız (onlarla evlenin), dedi. 72- (Resûlüm!) Hayatın hakkı için onlar, sarhoşlukları içinde bocalıyorlardı. 73-Güneş doğarken onları o korkunç ses yakaladı. 74-Böylece ülkelerinin üstünü altına getirdik. Üzerlerine de balçıktan pişirilmiş taşlar yağdırdık. 75-İşte bunda ibret alanlar için işaretler vardır. 76-Onlar hâlâ gözler önünde duran bir yol üzerindedirler. 77-Hakikâten bunda iman edenler için bir ibret vardır.

618 • TEFSİRİ KEBİR / TE’VİLÂT

78-Eyke halkı da gerçekten zalim idiler. 79-Biz onlardan da intikam aldık. İkisi de (Eyke ve Medyen) açık bir yol üzerindedir. 80-And olsun, Hicr halkı da mürselleri yalanlamıştı. 81-Biz onlara mucizelerimizi vermiştik; fakat onlardan yüz çevirmişlerdi. 82-Onlar, dağlardan emniyet içinde kalacakları evler oyarlardı. 83-Onları da sabaha çıkarlarken o korkunç ses yakaladı. 84-Kazanmakta oldukları şeyler onlardan hiçbir zararı savmadı. 85-Biz gökleri (semavatı), yeri (arzı) ve ikisinin arasındakileri ancak Hakk ile yarattık. O saat (kıyamet), mutlaka gelecektir. Şimdilik onlara güzel muamele et. 86-Şüphesiz, Rabbin hakkıyla yaratan “Haliyk” pek iyi bilendir “Aliym”dir. “Takva sahipleri…” Tabii örtülerden arınan, beşeri sıfatlardan soyutlanan kimseler kutsi âlem bahçelerinden cennetler içinde “ve pınar başlarında” ilim hayatı sularının aktığı pınar başlarındadırlar. Onlara denilir ki: “Oraya girin…” bedensel heyetlerden ve bu makama ulaşmaya engel oluşturan kalbi hastalıklardan kurtulmuş olarak “emniyetle” girin. Zıtlar âleminin felaketlerinden, oluş ve bozuluş âleminin arazlarından, zamanların ve maddenin hallerinin değişiminden emin olarak girin cennete. “Biz, onların gönüllerindeki kini söküp attık…” içlerinde kök salmış kinle birlikte nefisten kalbin kendisine bakan yüzüne doğru yükselen bütün heyetleri, nur göndermek ve ruh gücünün istilasını sağlamak suretiyle ve kutsi teyitle söküp attık. Bunlar, nurları karanlıklarını bastıran ilim ve yakin ehli kimselerdir. Bürüyücü nefsani heyetler ve nefsin başaşağı düşmesine neden olan düşmanlık heyetleri ve zıtlar âlemine meyletme gibi özellikler dağılır, zail olur. İçlerinde fıtri muhabbet gücü parlamaktadır. Çünkü kutsi kıvılcımlar, tevhid nurları ve yakin bir kısmından bir kısmına yansıyıp durmaktadır. İmani akit ve ruhani uyum hükmünce artık kardeşler olmuşlardır. “Köşkler üzerinde…” yüksek mertebeler üzerinde “karşı karşıya otururlar…” çünkü dereceleri eşit,

HİCR SURESİ • 619

mertebeleri birbirine yakındır ve perdelenmemişlerdir. “Onlara orada hiçbir yorgunluk gelmeyecektir.” çünkü burada çelişme ve zıtlaşma sebepleri bulunmayacaktır. “Ve onlar, oradan çıkarılmayacaklardır.” Makamları ebedi, zamandan ve zamana bağlı değişikliklerden beri olacağı için. Meleklerin Nebilere inişlerinin, bedensel heyetlerden arınmış, sıyrılmış kutsi ve yüce ruhların maddi bedene bürünmelerinin keyfiyetine gelince, Hud suresini incelerken bu meseleye değindik. 87-And olsun ki, biz sana tekrarlanan yedi âyeti ve yüce Kur’an’ı verdik. 88-Sakın onlardan bazı sınıflara verdiğimiz dünya malına göz dikme, onlardan dolayı üzülme ve müminlere alçak gönüllü ol. 89-De ki: Şüphesiz ben apaçık bir uyarıcıyım. 90-Nitekim biz, komplo kuranlara (azabı) indirmişizdir. 91-Onlar, Kur’an’ı tutarsız parçalar olarak nitelendirenlere gelince, 92-93- Rabbin hakkı için, mutlaka onların hepsini yaptıklarından dolayı sorguya çekeceğiz. 94-Sana emrolunanı açıkça söyle ve ortak koşanlardan yüz çevir! 95- (Seninle) alay edenlere karşı biz sana yeteriz. 96-Onlar Allah ile beraber başka bir ilâh edinenlerdir. (Kimin doğru olduğunu) yakında bilecekler! 97-Onların söyledikleri şeyler yüzünden senin canının sıkıldığını and olsun biliyoruz. 98-Sen şimdi Rabbini hamd ile tesbih et ve secde edenlerden ol! 99-Ve sana yakîn gelinceye kadar Rabbine ibadet et! “And olsun ki, biz sana…yedi…verdik…” Yani Allah için sabit olan yedi sıfat verdik sana. Bu sıfatlar şunlardır: Hayat, ilim, kudret, irade, semi (işitme), basar (görme) ve kelam (konuşma)… “tekrarlanan…” yinelenen ve senin için sübutu ikilenendir. Önce O’nun ahlakıyla ahlaklanman, O’nun sıfatlarıyla sıfatlanman sırasında kalp varlığı makamında senin için gerçekleştiler. Sonra tevhidde fena bulmanın ardından Hakkani varlıkla beka bulma makamında gerçekleştiler. “Ve yüce Kur’an’ı…” bütün sıfatları içeren kuşatıcı zata vardık.

620 • TEFSİRİ KEBİR / TE’VİLÂT

Hz. Muhammed’e (s.a.v) yedi sıfat verilmesine karşılık Musa’ya (a.s) dokuz sıfat verilmesinin sebebine gelince, Musa’ya (a.s) yüce Kur’an’ın verilmemesi, onun makamının tekellüm (konuşma) makamı olmasıdır. Yani Musa’ya sıfatların keşfi makamı verilmişti, zatın keşfi makamı değil. Dolayısıyla, Hz. Muhammed’e (s.a.v) bu yedi ile birlikte kalp ve ruh makamı da verilmiştir. “Sen şimdi…tesbih et…” maddeyle bağlantılı sıfat arazlarından arın ki hal lisaniyle yüce Allah’ı tenzih edesin, kemal sıfatlarıyla sıfatlanmak suretiyle Rabbine hamd edesin. Diğer bir ifadeyle kendi vasıflarınla O’nun sıfatlarının tecellileri nimetlerine hamd edesin. “Ve secde edenlerden ol!” Onun zatında fena bulma secdesiyle secde edenlerden ol. “Rabbine ibadet et…” tenzih ederek, hamd ederek, yukarıda sözü edilen secdeyi gerçekleştirerek ona kulluk et. “Sana…gelinceye kadar…” Hak “ yakin” gelinceye kadar O’na ibadet et. Senin ibadetin varlığının son bulmasına kadar devam eder. O noktadan sonra ibadet eden de ibadet edilen de O’dur, başkası değil.

NAHL SURESİ • 621

NAHL SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Allah’ın emri geldi. Artık onu istemekte acele etmeyin. Allah, onların koştukları ortaklardan uzak ve yücedir. O Subhandır. 2-O kendi emriyle melekleri, kullarından dilediği kimseye vahiy ile, «Benden başka ilâh olmadığına dair (kullarımı) uyarın ve Benden korkun» diye indirir. “Allah’ın emri geldi…” Hz. Resulullah (s.a.v) büyük kıyamet ehliydi. Cem aynında büyük kıyameti ve onda gerçekleşen halleri müşahede ediyordu. Nitekim, baş parmağı ile orta parmağını göstererek “Benim gönderilişim ile kıyametin kopması arasındaki zaman şu iki parmağın birbirine yakınlığı kadar yakındır” buyurmuştur. Yüce Allah da “Allah’ın emri geldi.” buyurarak Hz. Resulün (s.a.v) kıyameti müşahede ettiğini haber vermiştir. Kıyametin herkese zahir olacak şekilde tafsilatlı zuhuru ancak Mehdi’nin (a.s) ortaya çıkışıyla gerçekleşeceği için de “artık onu istemekte acele etmeyin.” buyurmuştur. Çünkü, şimdi onun zuhur edeceği vakit değildir. Ardından, Hz. Resulün (s.a.v) Allah’ın vechini müşahede ettiğinden ve kıyamette mahlukatın fena bulacaklarından söz ediyor: “Allah, onların koştukları ortaklardan uzak ve yücedir.” Allah, kendisinden başkasının varlığının sabit olmasından münezzehtir. Sonra cem aynında müşahede ettiğinin tafsilatına geçiyor. Çünkü Hz. Resul (s.a.v) cem sonrası fark makamındadır; sıfatların kesretini zatın tekliği aynında müşahede etmektedir. Yani vahdetten dolayı kesretten, kesretten dolayı da vahdetten perdelenmiyor. Nitekim “Allah…açıklamıştır ki…” (Al-i İmran, 18) ayetinde buna işaret edilmiştir. “Allah…melekleri…vahiy ile…gönderir…” yani kalpleri dirilten ilim ile gönderir, diğer bir ifadeyle Kur’an’la gönderir, “emri…” âleminden…ki

622 • TEFSİRİ KEBİR / TE’VİLÂT

oraya nakşedilmiştir. “Kullarından dilediği kimseye…” fazladan inayetine mazhar olan kendine has kullarından kimselere gönderir. Ki onlara tevhidi ve takvayı bildirin. Dolayısıyla zatın tekliğini beyan ettikten sonra, hakiki sıfatlar âlemini, ruh, yani ilim indirmek ve irade demek olan meşiyeti ispat etmek suretiyle açıklamıştır. Sonra melekleri ispat etmekle isimler âlemini ve uyarıyla da fiiller âlemini ispat etmiştir. 3-Semaları (gökleri) ve arzı (yeri) Hakk ile yarattı. O, koştukları ortaklardan münezzehtir. 4-O, insanı bir nutfeden (bir damla sudan) yarattı. Fakat bakarsın ki o Rabbine apaçık bir hasım oluvermiştir. 5-Hayvanları da O yarattı. Onlarda sizin için ısıtıcı (şeyler) ve birçok faydalar vardır. Onlardan bir kısmını da yersiniz. 6-Sizin için onlardan ayrıca akşamleyin getirirken, sabahleyin salıverirken bir güzellik (bir zevk) vardır. 7-Bu hayvanlar sizin ağırlıklarınızı, ancak güçlüklere katlanarak varabileceğiniz bir memlekete taşırlar. Şüphesiz Rabbiniz çok şefkâtli (Rauf), pek merhametli (Rahiym)dir. 8-Atları, katırları ve eşekleri binmeniz ve (gözlere) zinet olsun diye (yarattı). Allah şu anda bilemeyeceğiniz daha nice (nakil vasıtaları) yaratır. 9-Yolun doğrusu Allah’ındır. Yolun eğrisi de vardır. Allah dileseydi hepinizi doğru yola iletirdi. 10-Gökten (semadan) suyu indiren O’dur. Ondan hem size içecek vardır, hem de hayvanlarınızı otlatacağınız bitkiler. 11- (Allah) su sayesinde sizin için ekinler, zeytinler, hurmalar, üzümler ve diğer meyvelerin hepsinden bitirir. İşte bunlarda düşünen bir toplum için büyük bir ibret vardır. 12-O, geceyi, gündüzü, güneşi ve ayı sizin hizmetinize verdi. Yıldızlar da Allah’ın emri ile hareket ederler. Şüphesiz ki bunlarda aklını kullananlar için pek çok deliller vardır. 13-Yeryüzünde (arzda) sizin için rengârenk yarattıklarında da öğüt alan bir toplum için gerçek bir ibret vardır.

NAHL SURESİ • 623

14-İçinden taze et (balık) yemeniz ve takacağınız bir süs (eşyası) çıkarmanız için denizi emrinize veren O’dur. Gemilerin denizde (suları) yara yara gittiklerini de görüyorsun. (Bütün bunlar) onun lûtfunu aramanız ve nimetine şükretmeniz içindir. 15-Sizi sarsmaması için yeryüzünde sağlam dağlar koydu, olur ki siz yolunuzu bulmanız için de ırmakları ve yollar açtı. 16-Daha nice alâmetler… onlar, yıldızlarla da yollarını doğrulturlar. 17-O halde, yaratan kimse, hiç yaratmayan gibi olur mu? Hâlâ düşünmüyor musunuz? 18-Allah’ın nimetini saymaya kalksanız, onu sayamazsınız. Hakikâten Allah çok bağışlayan, pek esirgeyendir. 19-Allah, gizlediğinizi de açıkladığınızı da bilir. 20-Allah’ı bırakıp da taptıkları (putlar), hiçbir şey yaratamazlar. Onlar kendileri yaratılmışlardır. 21Onlar diri “Hayy”ler değil, ölü“Mevt”lerdir. Ne zaman diriltileceklerinin de şuurunda değillerdir. 22-İlâhınız bir tek ilâh’dır. Fakat ahirete inanmayanlar var ya, onların kalpleri inkârcı, kendileri de böbürlenen kimselerdir. 23-Hiç şüphesiz Allah, onların gizleyeceklerini de açıklayacaklarını da bilir. O, büyüklük taslayanları asla sevmez. 24-Onlara: Rabbiniz ne indirdi? denildiği zaman, «Öncekilerin masallarını» derler. 25-Kıyamet gününde kendi günahlarını tam olarak taşımaları ve bilgisizce saptırmakta oldukları kimselerin günahlarından da bir kısmını yüklenmeleri için (öyle derler). Bak ki yüklenecekleri şey ne kötüdür! 26-Onlardan öncekiler de hile yapmışlardı. Sonunda Allah da onların binalarını temellerinden söktü üstlerindeki tavan da tepelerine çöktü. Bu azap onlara, fark edemedikleri bir yerden gelmişti. 27-Sonra kıyamet gününde (Allah), onları rezil eder ve der ki: «Kendileri hakkında (müminlere) düşman kesildiğiniz ortaklarım nerede?» Kendilerine ilim verilmiş olanlar derler ki: «Şüphesiz bugün rezillik ve kötülük kâfirleredir.»

624 • TEFSİRİ KEBİR / TE’VİLÂT

28-Kendilerine haksızlık ederlerken meleklerin canlarını aldıkları kimseler: Biz hiçbir kötülük yapmıyorduk, diyerek teslim olurlar. (Melekler onlara şöyle der:) «Hayır, Allah, sizin yaptıklarınızı elbette çok iyi bilendir.» 29- «O halde, içinde ebedî kalacağınız cehennemin kapılarından girin! Kibirlenenlerin yeri ne kötüdür!» Ardından yüce Allah halk ve rızık gibi izafi sıfatları sayıyor, hayvanlar gibi değişik nimetleri sıralıyor. Hak ve halk zahir olduğu için de hak ve batıl da zahir oluyor. Bundan dolayı “Yolun doğrusu Allah’ındır.” buyuruyor. Yani dosdoğru yoldan ayrılmamak ve hak ehlini bu yola iletmek Allah için bir haktır. Nitekim, bir ayette şöyle buyurmuştur: “Şüphesiz, Rabbim dosdoğru yoldadır.” (Hud, 56) Yani tevhid yolu olan bu yolu izleyen herkesin Allah ehli olması kaçınılmazdır. Çünkü bu, Allah’ın ayrılmadığı yoldur. “Yolun eğrisi de vardır.” Bazı yollar da eğridir. Bunlar tevhid dışındaki türlü yollardır; Hak’tan uzaklaşarak eğrilir ve kaçınılmaz olarak insanı batıla götürürler. Ne olursa olsun bunlar sapıklık yollarıdır. Allah, hikmete aykırı olduğu için herkesin dosdoğru yola iletilmesini istememiştir. “Kendilerine zulmederken meleklerin canlarını aldıkları kimseler…” Daha önce, öne geçen muvahhitlerin canlarını bizzat yüce Allah’ın aldığını belirtmiştik. İyiler (ebrar) ve mutlular ise iki kısma ayrılırlar. Bunlardan arınarak nefis makamından yükselen ve ilim ve faziletler aracılığıyla kalp makamına ulaşanların canlarını ölüm meleği alır. Tezkiye ve tahliye yöntemleriyle bedensel ilgilerden soyutlanmayan abidler, salihler, zahitler ve şeriat ehli olanların canlarını ise rahmet melekleri, onları cennetle müjdeleyerek alırlar. Yani fiil ve eser cenneti olan nefis cennetiyle müjdelerler onları. Bedbaht kötülere gelince, nasıl can verirlerse versinler onların canlarını da azap melekleri alırlar. Çünkü melekuti kuvvetlerle nefisler arasında bağlantı vardır; bu nefislerin heyetleriyle şekillenirler. Eğer nefisler zalim ve perdelenmiş iseler. Heyetleri bürüyücü, zulmani ve korkunç olur. Canlarını kabzeden melekuti kuvvetler de aralarındaki uyum nedeniyle onların heyetleriyle şekillenirler. Bu yüzden “ölüm meleği, ölmek üzere olan kişinin ahlakının suretinde görünür. Kişinin ahlakı alçak ve zulmani ise, ölüm meleğinin sureti de korkunç ve ürkütücü olur. Ölmek üzere olan kişiyi korku, dehşet, zillet ve acizlik

NAHL SURESİ • 625

sarar; büyüklenmeci tavrından aşağı yuvarlanır, acizlik ve çaresizlik gösterir. “Teslim olurlar…” ifadesinin anlamı budur. Yani teslimiyet gösterirler, alçalırlar, uysallaşırlar, inatçılık ve dik başlılığı bir yana bırakarak “Biz hiçbir kötülük yapmıyorduk..” derler. Melekler de onlara şu karşılığı verirler: “Hayır, Allah, sizin yaptıklarınızı elbette çok iyi bilendir. O halde…cehennemin kapılarından girin.” fiil cehennemine girin. 30-Takva sahiblerine: Rabbiniz size ne indirdi? denildiğinde, «Hayır (indirdi)» derler. Bu dünyada güzel davrananlara, güzel mükâfat vardır. Ahiret yurdu ise daha hayırlıdır. Takvâ sahibleri; “muttakiy”lerin yurdu gerçekten güzeldir! 31- (O yurt,) girecekleri, zemininden ırmaklar akan Adn cennetleridir. Onlar için orada kendilerine diledikleri her şey vardır. İşte Allah, takvâ sahiblerini böyle mükâfatlandırır. 32- (Onlar,) meleklerin, «Size selâm olsun. Yapmış olduğunuz (iyi) işlere karşılık cennete girin» diyerek tertemiz olarak canlarını aldıkları kimselerdir. 33- (Kâfirler) kendilerine meleklerin gelmesinden veya Rablerinin emrinin gelmesinden başka bir şey mi bekliyorlar? Onlardan öncekiler de böyle yapmışlardı. Allah onlara zulmetmedi, fakat onlar kendilerine zulmediyorlardı. 34-Sonunda yaptıkları kötülüklerin cezası onlara isabet etti ve alay etmekte oldukları şeyler onları çepeçevre kuşatıverdi. 35-Ortak koşanlar dediler ki: «Allah dileseydi ne biz ne de babalarımız ondan başkasına tapardık. Onun emri olmadan hiçbir şeyi de haram kılmazdık.» Onlardan öncekiler de böyle yapmışlardı. Resullerimizin üzerine açık seçik tebliğden başka bir şey düşer mi!? 36-And olsun ki biz, «Allah’a kulluk edin ve Tâğut’tan sakının» diye (emretmeleri için) her ümmete bir Resul gönderdik. Allah, onlardan bir kısmına hidayete iletti. Ve içlerinden kimine de dalalet üzere kalmaları hak oldu. Yeryüzünde gezin de görün, mukezzib(yalancı)ların sonu nasıl olmuştur! 37- (Resûlüm!) Sen, onların hidayete ermelerine çok düşkünlük göstersen de bil ki Allah, kimi dalalette bırakacaksa onu kimse hidayete erdirmez. Onların yardımcıları da yoktur.

626 • TEFSİRİ KEBİR / TE’VİLÂT

38-Onlar: «Allah ölen bir kimseyi diriltmez» diye olanca güçleriyle Allah’a and içtiler. Hayır! bu O’nun bizzat kendisine karşı hak bir vâdidir. Lakiyn insanların çoğu bilmez. 39-Hakkında ihtilaf ettikleri şeyi onlara açıklaması ve kâfir olanların da kendilerinin yalancılar olduklarını bilmeleri için (Allah onları diriltecek). 40-Biz, bir şeyin olmasını istediğimiz zaman, ona (söyleyecek) sözümüz sadece «Ol» dememizdir. Hemen oluverir. 41-Zulme uğradıktan sonra Allah yolunda hicret edenlere gelince, onları dünyada güzel bir şekilde yerleştireceğiz. Eğer bilirlerse ahiretin mükâfatı elbette daha büyüktür. 42- (Onlar) sadece Rablerine tevekkül ederek sabredenlerdir. 43-Senden önce de, kendilerine vahyettiğimiz ricallerden (erlerden) başkasını göndermedik. Eğer bilmiyorsanız, bilenlere sorun. 44-Apaçık mucizeler ve Kitaplarla (gönderildiler). İnsanlara, kendilerine indirileni açıklaman için ve düşünüp anlasınlar diye sana da bu Kur’an’ı indirdik. 45.46-Kötülük tuzakları kuranlar, Allah’ın, kendilerini yere geçirmeyeceğinden veya kendilerine bilemeyecekleri bir yerden azabın gelmeyeceğinden veya onlar dönüp dolaşırlarken Allah’ın kendilerini yakalamayacağından emin mi oldular? Onlar (Allah’ı) âciz bırakacak değillerdir. 47-Yoksa Allah’ın kendilerini yavaş yavaş tüketerek cezalandırmayacağından (emin mi oldular)? Kuşkusuz Rabbin çok şefkâtli, pek merhametlidir. Günahlardan ve yasaklardan sakınan, şeriatın hükümlerinin dışına çıkmayan, tevhidi ve nübüvveti tahkik düzeyinde değil, taklit düzeyinde kabul eden-eğer tahkik düzeyinde kabul etmiş olsalardı, o takdirde ilme’l yakin ile nefsin sıfatlarından arınıp kalp makamına yükselmiş olurlardı-o kimselere gelince, onların canlarını da tertemiz melekler, onların ahlaklarının ve temiz, güzel amellerinin suretine bürünerek, sevinçle ve müjdeleyici bir tavırla alırlar ve “size selam olsun…cennete girin, derler…” bu, kendilerinin de bildiği cennettir. Fiil cennetlerinden nefis cenneti yani. “Yapmış olduğunuz işlere karşılık…”

NAHL SURESİ • 627

“Ortak koşanlar dediler ki: Allah dileseydi…ondan başkasına tapmazdık.” Bu sözü, katmerli cehaletlerinin bir göstergesi olarak inatçılıklarından ve dik başlılıklarından söylüyorlar. Amaçları, muvahhitleri kendi anlayışları ile susturmaktır. Eğer bu sözü ilim ve yakinden kaynaklanan bir anlayışla söylemiş olsalardı, irade ve tesiri başkasına nispet etme bağlamında müşrik değil muvahhit olurlardı. Çünkü Allah’ın iradesi olmadan hiçbir şeyin olamayacağını bilen kimse, Allah’ın istemediği bir şeyin, âlemdeki tüm varlıklar isteseler de olamayacağını bilir ve Allah’tan başkasından kudret ve iradeyi olumsuzlardı. Dolayısıyla müşrik olarak kalmazdı. Nitekim, yüce Allah şöyle buyurmuştur: “Allah dileseydi, onlar ortak koşmazlardı.” (Enam, 107) “Onlardan öncekiler de böyle yapmışlardı.” İnatçılıkla Resulleri yalanlamışlardı. “Biz bir şeyin olmasını istediğimiz zaman, ona sözümüz sadece “Kün / Ol” dememizdir. Hemen oluverir.” Allah’ın iradesi, ilmi ve kudreti arasındaki fark tamamen itibaridir. Çünkü yüce Allah her şeyi bilir. Bu şeyin belli bir vakitte, belli bir sebebin etkisiyle ve belli bir şekilde olacağını da bilir. Buna ilişkin ilmini dikkâte aldığımız zaman Allah’ın alimliğini ifade etmiş oluruz. O şeyi belli bir vakte belli bir şekilde tahsis edişini dikkâte aldığımız zaman O’nun iradesini ifade etmiş oluruz. O şeyin, varlığının terettüp ettiği şeylerin söz konusu belli vakitte var olmalarıyla, var olmasının zorunluluğunu dikkâte aldığımız zaman Allah’ın kudretini ifade etmiş oluruz. Buna göre her üçünün de mercii ilimdir. Eğer bizim ilmimiz de bir şeyin varlığını gerektirir de değişmeden, onun malum olmasından başka bir araştırma ve azimete, aletleri kullanmaya gerek duymadan devam ederse, aynı durum bizim için de geçerli olur. 48-Allah’ın yarattığı herhangi bir şeyi görmediler mi? Onun gölgeleri, küçülerek ve Allah’a secde ederek sağa sola döner. 49-Göklerde (semavatta) bulunanlar, yerdeki canlılar ve bütün melekler, büyüklük taslamadan Allah’a secde ederler. 50-Onlar, üstlerindeki Rablerinden korkarlar ve kendilerine ne emrolunursa onu yaparlar. 51-Allah buyurdu ki: İki ilah edinmeyin! O ancak bir ilâh’dır. O halde yalnız Benden korkun!

628 • TEFSİRİ KEBİR / TE’VİLÂT

52-Göklerde (semavatta) ve yerde (arzda) ne varsa, O’nundur, din de yalnız O’nundur. O halde Allah’tan başkasından mı korkuyorsunuz? 53-Nimet olarak size ulaşan ne varsa, Allah’tandır. Sonra size bir zarar dokunduğu zaman da yalnız O’na yalvarırsınız. 54-Sonra da sizden o zararı giderdiğinde, içinizden bir zümre, hemen Rablerine ortak koşarlar! 55-Kendilerine verdiklerimize karşılık nankörlük etmeleri için (öyle yaparlar). O halde bir süre daha faydalanın; fakat yakında hakikâti bileceksiniz! “Allah’ın yarattığı herhangi bir şeyi görmediler mi?” mahlukattan hangisi olursa yaratılmış herhangi bir zata ve hakikâte bakmadılar mı? “onun gölgeleri küçülerek…” bedenleşir, heykelleri ve suretleri somutlaşır. Çünkü her şeyin bir hakikâti, kaynaklandığı bir aslı vardır. Nitekim, yüce Allah şöyle buyurmuştur: “Her şeyin mülkü Onun elindedir.” (Yasin, 83) her şeyin bir gölgesi de vardır ve bu gölge onun sıfatı ve mazharıdır, yani bedeni konumundadır, ki o şey bu beden aracılığıyla zuhur eder. “Sağa sola döner…” yani hayır ve şer cihetlerine döner. “Allah’a secde eder…” Onun emrine boyun eğip itaat eder ve kendisinden isteneni yapmaktan kaçınmaz. Yani varlıkların heykelleri onun emriyle hayır ve şer fiillerin cihetlerine doğru küçülürler, emri karşısında zelil ve mecburdurlar. “Allah’a secde ederler…” boyun eğerler “göklerde (semavatta) bulunanlar” ceberut ve melekut ehli ruhlar âlemi, kutsal soyut ruhlar, “yerdeki (arzdaki) canlılar…” bedenler âlemindeki hayvanlar, insanlar, ağaçlar, bütün nefisler, arz ve sema kuvvetleri “büyüklük taslamadan” O’na boyun eğmekten kaçınmadan, emri karşısında zelil olmaktan imtina etmeden secde ederler. “Rablerinden korkarlar…” O’nun karşısında bükülürler, müteessir olurlar, korkan bir kimse gibi etkilenirler “üstlerindeki…” Rablerinin kahrından, tesirinden ve yüceliğinden korkarlar. “Ve kendilerine ne emrolunursa onu yaparlar.” isteyerek, boyun eğerek yerine getirirler. Öyle ki emredilenden başkasını yapmak ellerinden gelmez. “Sonra da…içinizden bir zümre hemen Rablerine ortak koşarlar!” nimetlerini başkasına nispet ederler, nimetleri başkasından görürler. Yine zararı başkasına izafe ederler ve bunun suçunu onun üzerine atarlar ve bu

NAHL SURESİ • 629

zararın defi için de o başkasından yardım isterler. Kutsi bir hadiste Allah buyurur ki: “Benim, insanın ve cinin haberi büyüktür: Ben yaratırım, başkasına kulluk edilir. Ben rızık veririm, başkasına şükredilir.” İşte nimete nankörlük etmek, asıl nimet verenden gafil olmak budur. Buna da şu ayette işaret edilmiştir: “Kendilerine verdiklerimize karşılık nankörlük etmeleri için. O halde bir süre daha faydalanın; fakat yakında hakikâti bileceksiniz.” böyle bir inanışın vebalini, sorumluluğunu bileceksiniz. Yahut kastedilen anlam şudur: İleride tevhidin zuhur etmesiyle, Allah’tan başkasının hiçbir şey üzerinde etkisinin olmadığını bileceksiniz. 56-Bir de kendilerine rızık olarak verdiklerimizden, mahiyetini bilmedikleri şeylere (putlara) pay ayırıyorlar. Allah’a and olsun ki, iftira etmekte olduğunuz şeylerden mutlaka sorguya çekileceksiniz! 57-Onlar, kızların Allah’a ait olduğunu iddia ediyorlar. Hâşâ! Allah bundan münezzehtir. Beğendikleri de (erkek çocuklar) kendilerinin oluyor. 58-Onlardan birine kız müjdelendiği zaman öfkelenmiş olarak yüzü kapkara kesilir. 59-Kendisine verilen müjdenin kötülüğünden dolayı kavminden gizlenir. Onu, aşağılık duygusu içinde yanında mı tutsun, yoksa toprağa mı gömsün! Bakın ki, verdikleri hüküm ne kadar kötüdür! 60-Kötü sıfat, ahirete inanmayanlar içindir. En yüce sıfatlar ise Allah’a aittir. Çünkü O, Azizdir ve hikmet sahibi Hakiym’dir. 61-Eğer Allah, insanları zulümleri yüzünden cezalandıracak olsaydı, orada hiçbir canlı bırakmazdı. Fakat onları takdir edilen bir müddete kadar erteliyor. Ecelleri geldiği zaman onlar ne bir saat geri kalabilirler ne de öne geçebilirler. 62-Kendilerinin hoşlarına gitmeyen şeyleri Allah’a isnat ediyorlar. En güzel sonucun kendilerinin olduğunu anlatan dilleri de yalanın örneğini veriyor. Hiç şüphesiz, onlar için sadece ateş vardır ve onlar, (ateşe) terk olunacaklar. 63-Allah’a and olsun, senden önceki ümmetlere de (Resuller) göndermişizdir. Fakat şeytan onlara işlerini süslü gösterdi de (iman etmediler). işte o, bugün onların velisidir. Ve onlar için elem verici bir azap vardır.

630 • TEFSİRİ KEBİR / TE’VİLÂT

64-Biz bu Kitab’ı sana sırf hakkında ihtilafa düştükleri şeyi insanlara açıklayasın ve iman eden bir topluma da hidayet ve rahmet olsun diye indirdik. 65-Allah gökten (semadan) bir su indirdi ve onunla yeryüzünü ölümünden (arzı) sonra diriltti. Şüphesiz ki bunda dinleyen toplum için bir ibret vardır. 66-Kuşkusuz sizin için hayvanlarda da büyük bir ibret vardır. Zira size, onların karınlarındaki fışkı ile kan arasından (gelen), içenlerin boğazından kolayca geçen hâlis bir süt içiriyoruz. 67-Hurma ve üzüm gibi meyvelerden hem içki hem de güzel gıdalar edinirsiniz. İşte bunlarda da aklını kullanan kimseler için büyük bir ibret vardır. 68-69Rabbin bal arısına: Dağlardan, ağaçlardan ve insanların yaptıkları çardaklardan kendine evler (kovanlar) edin. Sonra meyvelerin her birinden ye ve Rabbinin sana kolaylaştırdığı yaylım yollarına gir, diye ilham etti. Onların karınlarından renkleri çeşitli bir şerbet (bal) çıkar ki, onda insanlar için şifa vardır. Elbette, bunda düşünen bir kavim için büyük bir ibret vardır. 70-Sizi Allah yarattı; sonra sizi vefat ettirecek. Daha önce bilgili iken hiçbir şeyi bilmez hale gelsin diye sizden bazı kimseler ömrün en kötü çağına kadar yaşatılacak Şüphesiz ki Allah bilgilidir, kudretlidir. 71-Allah kiminize kiminizden daha bol rızık verdi. Bol rızık verilenler, rızıklarını ellerinin altındakilere verip de bu hususta kendilerini onlara eşit kılmazlar. Durum böyle iken Allah’ın nimetini inkâr mı ediyorlar? 72-Allah size kendi nefislerinizden eşler yarattı, eşlerinizden de sizin için oğullar ve torunlar yarattı ve sizi temiz gıdalarla rızıklandırdı. Onlar hâlâ bâtıla inanıp Allah’ın nimetine nankörlük mü ediyorlar? 73- (Müşrikler) Allah’ı bırakıp da kendilerine göklerde ve yerde olan rızıktan hiçbir şey veremeyen ve buna asla güçleri yetmeyen şeylere (putlara) tapıyorlar. 74-Allah için emsal göstermeyin. Çünkü Allah bilir, siz ise bilmezsiniz.

NAHL SURESİ • 631

“Mahiyetini bilmedikleri şeylere…ayırıyorlar.” Allah’ın dışında, varlığını bilmedikleri şeylere “kendilerine rızık olarak verdiklerimizden… pay” ayırıyorlar ve bana şunu verdi….eğer bana vermeseydi şöyle olurdu…falan bana rızık verdi ve bana yardım etti…diyorlar. Böylece o rızkın kendisine ulaşmasında Allah’tan başkası için tesir öngörüyorlar. Yani rızkın var olmasında, Allah’tan başkası için bir etkinlik düşünmeseler de Allah’ın kendilerine verdiği rızıktan onların da payının olduğunu düşünüyorlar. 75-Allah, hiçbir şeye gücü yetmeyen, başkasının malı olmuş bir köle ile katımızdan kendisine verdiğimiz güzel rızıktan gizli ve açık olarak harcayan (hür) bir kimseyi misal verir. Bunlar hiç eşit olurlar mı? Doğrusu hamd Allah’a mahsustur. Fakat onların çoğu (bunu) bilmezler. 76-Allah, şu iki kişiyi de misal verir: Onlardan biri dilsizdir, hiçbir şey beceremez ve efendisinin üstüne bir yüktür. Onu nereye gönderse bir hayır getiremez. Şimdi, bu adamla, doğru yolda yürüyerek adaleti emreden kimse eşit olur mu? “Allah…misal verir…” arınmış ve kayıtlı, müşrik ve muvahhid kimseler için “ başkasının malı olmuş bir köle” yi, Allah’tan başkasını seven, hevasıyla bu başkasının tesiri altında kalan, bir şeyden etkilenip onun dinini benimseyen, hükmüne göre hareket eden, onun emri doğrultusunda tasarrufta bulunan, yani onun kulu olan bir kimseyi örnek verir. Çünkü bir şeyi seven ona itaat eder, ona itaat edince de ona ibadet etmiş olur. Bu gibi kimselerin bazısı şeytana, bazısı şehvete, bazısı dünyaya veya para ve giysiye ibadet eder. Nitekim Resulullah (s.a.v) şöyle buyurmuştur: “Helak oldu dünyanın kulu. Helak oldu paranın kulu. Helak oldu süslü elbiselerin kulu.” Yüce Allah da bir ayette şöyle buyurmuştur: “Heva ve hevesini tanrı edinen…kimseyi gördün mü?” (Casiye, 23) Bir şeye kul olan kimse de artık onun malı, mülkü ve kölesi olur. “Hiçbir şeye gücü yetmez…” çünkü seven ve kulluk eden kimse, himmetini, etkisini ve nefsinin kuvvetini mahbubunun ve mabudunun üstüne çıkarmaz. Aksi takdirde onun gücü karşısında ezilmiş, onun bağının esiri olmazdı. Bilakis, onu nakzederdi. Mabudu da kendisinin üzerinde etkisi olmayan aciz biri olurdu. Daha doğrusu, var olamazdı. Bu mabud ister cansız varlık, ister hayvan, ister insan ya da aklına gelebilecek başka bir şey olsun fark etmez. Bu mabud bu haliyle ibadet edenden daha aciz, daha zelil

632 • TEFSİRİ KEBİR / TE’VİLÂT

olurdu. Bu yüzden şöyle denilmiştir: “Dünya gölge gibidir; sen onun peşine düşersen, yakalayamazsın. Onu terk etsen o, senin peşine düşer.” Dünyanın peşine düşen kimse ondan daha düşük değerdedir, daha seviyesizdir. Üstelik, dünyanın herhangi bir tesiri de yoktur. Böyle iken dünya aracılığıyla ve dünyanın sebep olmasıyla herhangi bir şey elde etmesi mümkün müdür? Dünya geçip giden bir gölgedir. Daha doğrusu, gölgenin gölgesidir. Gölgenin gölgesinin de gölgesi olmaz. Dünya zatın gölgesidir ve kendisine ait bir zatı, bir mülkü ve bir kudreti yoktur. “Katımızdan kendisine verdiğimiz güzel rızıktan…” verdiğimiz, bizi seven, kalbiyle bize yönelen, bizden başkasından tamamen arınan, kendini tamamen bize veren, bizim de kendisine güç ve kuvvet verdiğimiz, mülk ve hikmetle rızıklandırdığımız, üzerine gizli açık rızıklar akıttığımız kimse yukarıda işaret edilen kimse gibi midir? Bu kimse mülkün asıl sahibine, herkese nimet verene, başka tüm kuvvetleri ve kudretlere boyun eğdiren zata yönelmiştir, dolayısıyla nefsi bir güç ve tesir edinmiştir, ondan kudret kazanmıştır. Artık varlıklar, cisimler ondan etkilenirler. Mülk ve melekut ona itaat eder.Yüce Allah’ın Davud (a.s)’a vahyettiği şu ifadelerde vurguladığı gibi: “Ey dünya! Bana hizmet edenin hizmetine gir. Sana hizmet edeni ise yor!” Sonra kişinin üstün himmeti varlıkların üstüne çıkar, sevgisiyle Allah’tan başkasına yönelmez, ondan başkasına iltifat etmezse, onun rızkını arttırırız, ona kendi sıfatlarımızdan verir, sıfatlarını da sileriz. Ona kendi katımızdan bir ilim öğretir, onu bizim kudretimizle güçlü kılarız. Nitekim, yüce Allah kutsi bir hadiste şöyle buyurmuştur: “Kul nafile ibadetlerle durmadan bana yaklaşır, derken onu severim. Onu sevdiğim zaman işiten kulağı…olurum.” “…Rızıktan gizli ve açık olarak harcayan…” ilim ve hikmet gibi batıni nimetleri gizli, zahir nimetleri de açıktan harcayan veya her ikisini de gizli olarak infak eden… zahiren bu rızıkların insanlara ulaşmasına sebep olmaksızın, bunların insanlara ulaşmasını sağlayan kimse gibi. Gerçekte bu rızık ondan ulaşmıştır. Çünkü o sırada İlahi varlığın vasıtası, İlahi huzurun vekilidir. Ve açıktan her ikisini infak eden… zahiren bu rızkın insanlara ulaşmasına sebep olan kimse gibi. “Bunlar hiç eşit olurlar mı?” aslında bu soru, istinkâridir. Müşrik de işte böyledir. Tıpkı yaratılışta konuşma yeteneğine sahip olmayan dilsiz gibidir.

NAHL SURESİ • 633

Çünkü idrak etmeye güç yetiremez. İnsana özgü bir meleke olan akıl da öyledir. Akıl, Hak Teala’nın varlığının zorunluluğunu ve kemalini, başkasının varlığının mümkünlüğünü ve eksikliğini idrak edince, başkasından teberri eder. Sonra hem kendisinin hem de başkasının gücünden ve kudretinden uzaklaşarak Hakk’a sığınır. “Hiçbir şey beceremez…” kudreti olmadığı, gücü yetmediği için. Çünkü istidadının ayrılmaz özelliği eksikliktir. “Ve efendisinin üstüne bir yüktür.” Çünkü tabiatı itibariyle ihtiyacını gidermekten acizdir. O, tabiatı itibariyle köledir, muhtaçtır, başkasının zelil kuludur, mertebe olarak, melik olsun, melek olsun, felek olsun, yıldız olsun, akı olsun veya başka bir şey olsun her şeyden aşağıdır. “Onu nereye gönderse bir hayır getiremez.” Çünkü istidadı yoktur, tabiatı bozuktur, kötüdür. Sadece kötülüğe, yani yokluğa yatkındır. Böyle biri hayır getirir mi? Şimdi bunlar “ …eşit olur mu?” Allah ile kaim, başkasından, hatta kendisinden fena bulan muvahhid kimse Hak ile kaimdir, halk ile adalet ilkesi esasında ilişki kurar, adaleti emreder. Çünkü adalet, kesret âleminde vahdetin gölgesidir. Dolayısıyla, nerede zatın birliğiyle kaim olursa gölgesi her şeye yansır. Bu yüzden muvahhid kimse sadece adaleti emreder. “Doğru yolda yürür…” Allah’ın yolunu izler. Fena sonrası beka bulan Allah’ın has kulları bu yol üzerindedirler. Bu yol, hakikât ehli için tabiat ateşinin üzerinde uzanır ve bir anda çakan bir şimşek hızıyla onun üzerinden geçip giderler. 77-Göklerin (semevatın) ve yerin (arzın) gaybı Allah’a aittir. Kıyametin kopması ise, göz açıp kapama gibi veya daha az bir zamandan ibarettir. Şüphesiz Allah, her şeye kadirdir. 78-Siz, hiçbir şey bilmezken Allah, sizi analarınızın karnından çıkardı; şükredesiniz diye size kulaklar, gözler ve kalpler verdi. 79-Göğün boşluğunda emre boyun eğdirilmiş olarak uçuşan kuşları görmediler mi? Onları orada Allah’tan başkası tutamaz. Kuşkusuz, bunda inanan bir toplum için ibretler vardır. 80-Allah, evlerinizi sizin için bir huzur ve sükûn yeri yaptı ve sizin için davar derilerinden gerek göç gününüzde, gerekse konaklama gününüzde, kolayca taşıyacağınız evler; yünlerinden, yapağılarından ve kıllarından bir süreye kadar (faydalanacağınız) bir ev eşyası ve bir ticaret malı meydana getirdi.

634 • TEFSİRİ KEBİR / TE’VİLÂT

81-Allah, yarattıklarından sizin için gölgeler yaptı. Dağlarda da sizin için barınaklar yarattı. Sizi sıcaktan koruyacak elbiseler ve savaşta sizi koruyacak zırhlar yarattı. İşte böylece Allah, müslüman olmanız için üzerinize nimetini tamamlıyor. 82- (Ey Resûlüm!) Yine de yüz çevirirlerse, artık sana düşen ancak açık bir tebliğden ibarettir. 83-Onlar Allah’ın nimetini bilirler (itiraf ederler). Sonra da onu inkâr ederler. Onların çoğu kâfirdir. “Göklerin (semavatın) ve yerin (arzın) gaybı Allah’ındır.” Göklerde (semavatta) ve yerde (arzda) gizlenen ilim, yani büyük kıyametin kopması Allah’a aittir. Ya da daha önce işaret ettiğimiz yedi gayb mertebesi olan cin, nefis, kalp, sır, ruh, hafa ve gaiplerin gaybı veya göklerin (semavatın) ve yerin (arzın) hakikâtine dair gaip olan şeyleri, yani ruhlar âlemi melekutunun ve bedenler âleminin hakikâtinin gaybını bilmek Allah’a aittir. Zamana bağlı olaylarla mukayese edildiğinde büyük “kıyametin kopması” bir göz açıp kapama gibi en kısa zaman dilimi olarak tabir edilen anlık bir meseledir. “Daha az bir zamandan ibarettir…” bu açıklamada benzetme esas alınmıştır. Yoksa kıyamet meselesi zamana bağlı bir olay değildir. Zamana bağlı olmayan bir şeyi de bir kimse zaman içinde idrak edemez. “Şüphesiz Allah, her şeye kadirdir.” öldürmeye, diriltmeye, hesap görmeye kadirdir. Bu da Allah ehli olan has kulların müşahede ettiği gibi zaman içinde bir olgu değildir. “…Kuşları görmediler mi?” fikir, nazari akıl, ameli akıl, hatta vehim ve hayal gibi ruhani ve nefsani kuvvetleri görmediler mi? “Göğün boşluğunda emre boyun eğdirilmiş.” Ruhlar âlemi fezasında emre amade kılınmış güçleri görmediler mi? “Onları orada…başkası tutamaz.” bir maddeye bağlamadan veya ağır bir cisme dayandırmadan “Allah’tan başkası” tutamaz. “Onlar Allah’ın nimetlerini bilirler…” Yani Nebiynin hidayetini veya varlığını bilirler. Çünkü daha önce, her Nebinin ümmetinin istidadına uygun bir kemale sahip ve fıtratı itibariyle onlarla uyumlu bir surette gönderildiğini, ümmetinin de onu fıtratının gücüyle tanıdığını vurgulamıştık. “Sonra da onu inkâr ederler…” inatçılıkları yüzünden, kibir, büyüklük kompleksi, liderlik sevgisi gibi nefsin sıfatlarının galip gelmesi nedeniyle onu tanımazlıktan gelirler. Ya da

NAHL SURESİ • 635

küfürlerinden, zulmani, bürüyücü heyetlerle fıtratlarını perdeledikleri, ilk istidatlarını değiştirdikleri için onu inkâr ederler. “Onların çoğu kâfirdir.” Fıtratları Nebiynin hak olduğuna şahitlik ettiği halde onu inkâr ettikleri için çoğu kâfirdir. 84-Her ümmetten bir şahit göndereceğimiz gün, artık ne kâfir olanlara (özür dilemelerine) izin verilir ne de onların özür dilemeleri istenir. 85-O zulmedenler azabı gördüklerinde, artık onlardan azap hafifletilmez, onlara mühlet de verilmez. 86- (Allah’a) ortak koşanlar, ortak koştukları şeyleri gördükleri zaman derler ki: «Rabbimiz! İşte bunlar, seni bırakıp da tapmış olduğumuz ortaklarımızdır.» Onlar da bunlara: «Siz mutlaka yalancılarsınız» diye söz atarlar. 87-O gün Allah’a teslim (bayrağını) çekerler ve uydurmakta oldukları şeyler onlardan kaybolup gider. 88-İnkâr edip de (insanları) Allah yolundan alıkoyanlar var ya, işte onlara, yapmakta oldukları bozgunculuklar sebebiyle, azaplarını kat kat artıracağız. 89-O gün her ümmetin içinden kendilerine birer şahit göndereceğiz. Seni de hepsinin üzerine şahit olarak getireceğiz. Ayrıca bu Kitab’ı da sana, her şey için bir açıklama, bir hidayet ve rahmet kaynağı ve müslümanlar için bir müjde olarak indirdik. 90-Muhakkak ki Allah, adaleti, iyiliği, akrabaya yardım etmeyi emreder, çirkin işleri, fenalık ve azgınlığı da yasaklar. O, düşünüp tutasınız diye size öğüt veriyor. “Her ümmetten bir şahit göndereceğimiz gün…” Her Nebiyi kemalin en son mertebesine sahip olarak göndereceğiz. O Nebiynin ümmeti açısından bu kemale ulaşmak veya yaklaşmak ve yönelmek mümkündür. Çünkü onu tanımalarına imkân vardır. Nitekim tanırlar da. Bu yüzden her ümmetin, başka ümmetlerden ayrı bir şahidi vardır. Bu itibarla Nebiynin çağırdığı kemalden yüz çevirmek ve noksanlık çukurunda kalmaya devam etmek suretiyle eksik kalan ve nebisine muhalefet eden kimseler kendi eksikliklerini ve perdelenmişliklerini bilirler. Artık bir delilleri ve konuşma imkânları olmaz. Şaşkın ve hasret

636 • TEFSİRİ KEBİR / TE’VİLÂT

içinde kalakalırlar. “Artık kâfir olanlara izin verilmez…” ifadesinin anlamı budur. Böyle kimselerin kaçırdıkları kemali yeniden elde etmelerine imkân da olmaz. Çünkü kemali elde etmelerini sağlayacak araçlardan yoksundurlar. Hallerinden memnun olmaları da mümkün olmaz. Çünkü yaratılışlarının esasını oluşturan fıtri istidatları güçlüdür ve öz yaratılışları kemale karşı iştiyak doludur. Bu yüzden durumundan hoşnut olması, razı olması mümkün olmadan öfke içinde olur. “O gün Allah’a teslim bayrağını çekerler.” Teslim olur, boyun eğerler. “Allah onların hepsini diriltecektir.” (Mücadele, 6) ayetinde de işaret edildiği gibi onların inkârından söz eden ifadeler vardır Kur’an’da. Size yemin ettikleri gibi Allah’a da yemin ederler. Bu tavırları konumlarla irtibatlıdır. İlk konumda inkâr, rezil heyetlerin kuvvetli, nefsin şeytanlık özelliğinin şiddetli ve İlahi nurdan son derece uzak olduğu vakitte söz konusudur. Çünkü o sırada kalın perdelerle, karanlık örtülerle perdelenmiştir. Öyle ki yüce Allah’ın kendisini gördüğünü, kendisine muttali olduğunu bilmez. Fıtrat nuru da iyice bulanmıştır, bu yüzden fıtratının, varoluş gayesine aykırı şeyleri izhar etmesi bile mümkün olur. Teslimiyet ise, miktarı elli bin sene olan günün saatlerinin birçok kısmı geçtikten sonra, heyetler zail olup, incelince, nefsin rezillikleri zayıflayınca, perdeler incelendiği için de nur âlemine ve ilk fıtrat nurunun anlamlarına yakın olunca gerçekleşir. Artık kusurunu itiraf eder, boyun eğer. Bu yorum, teslimiyet ve inkârın aynı nefisler için söz konusu olması durumunda geçerlidir. Bunun yanında, rezil heyetler kök salmamış, perdeleri kalın olmayan ve istidat nurları tümüyle sönmemiş olan bazı nefislerin teslim olması, heyetleri kök salmış, şeytanlık özelliği güçlü bir şekilde üzerinde galibiyetini kurup hakimiyetini kalıcı hale getirdiği, perdeleri kalınlaşmış ve istidadı tümüyle iptal olmuş bazı nefisler de inkâr etmiş olması şeklindeki bir anlam da kastedilmiş olabilir. Allah, doğrusunu herkesten daha iyi bilir. “Seni de hepsinin üzerine şahit olarak getireceğiz…” Bu ifadenin açıklamasına Nisa suresinin akışı içinde yer vermiştik. “Kitabı da sana…indirdik.” Hakkani varlığı sana bahşettikten sonra furkani (ayrt edici) aklı sana indirdik. “Her şey için bir açıklama olarak…” Her şeyin açıklaması, hak oluşunun tahkikinin göstergesi, kemale yönelik fıtri

NAHL SURESİ • 637

eğilimi sağlam olduğu için teslim olup boğun eğenlere hidayet olarak verdik. “Ve rahmet olarak…” bu kimseler için de rahmettir. Çünkü terbiye ve destek ile onları kemale ulaştırır. Bu kemal üzere üç cennette ebedi olarak kalacaklarını müjdeler. 91-Antlaşma yaptığınız zaman, Allah’ın ahdini yerine getirin ve Allah’ı üzerinize şahit tutarak, pekiştirdikten sonra yeminleri bozmayın. Şüphesiz Allah, yapacağınız şeyleri pek iyi bilir. 92-Bir toplum diğer bir toplumdan (sayıca ve malca) daha çok olduğu için yeminlerinizi, aranızda bir fesat aracı edinerek ipliğini sağlamca büktükten sonra, çözüp bozan (kadın) gibi olmayın. Allah, bununla sizi imtihan etmektedir. Hakkında ihtilafa düşmekte olduğunuz şeyi kıyamet gününde mutlaka size açıklayacaktır. 93-Velev Allah dileseydi hepinizi bir tek ümmet kılardı; lakiyn O, dilediğini saptırır, dilediğini de doğru yola iletir. Yaptıklarınızdan mutlaka sorumlu tutulacaksınız. 94-Yeminlerinizi aranızda fesada araç edinmeyin, aksi halde (İslâm’da) sebat etmişken ayağınız kayar da (insanları) Allah yolundan alıkoymanız sebebiyle (dünyada) kötülüğü tadarsınız. Sizin için (ahirette de) büyük bir azap vardır. 95-Allah’ın ahdini az bir karşılığa değişmeyin! Şayet anlayan kimseler iseniz, şüphesiz Allah katında olan (sevap) sizin için daha hayırlıdır. 96-Sizin yanınızdaki (dünya malı) tükenir, Allah katındakiler ise bâkidir. Elbette sabırlı davrananlara yapmakta olduklarının en güzeliyle mükâfatlarını vereceğiz. 97-Erkek veya kadın, mümin olarak kim iyi amel işlerse, onu mutlaka güzel bir hayat ile yaşatırız. Ve mükâfatlarını, elbette yapmakta olduklarının en güzeli ile veririz. 98-Kur’an okuduğun zaman o kovulmuş şeytandan Allah’a sığın! “Allah’ın ahdini yerine getirin…” Allah’ın ahdini yerine getirmekten maksat, önceki ahdi hatırlamak ve sonraki ahdi de yenilemektir. Bu da başkasından yüz çevirerek Allah’ın hükmü ile beka bulmak, Allah’a yönelirken ilgi ve engellerden arınmakla olur. “Antlaşma yaptığınız

638 • TEFSİRİ KEBİR / TE’VİLÂT

zaman…” Nebinin nuru sizi aydınlattığı ve Nebi tarafından Allah’ın ahdi size hatırlatıldığı zaman… “Erkek veya kadın …kim iyi amel işlerse…” istidadının gerektirdiği kemaline kendisini ulaştıran bir amel işlerse… çünkü bir kişi açısından sâlah, kemaline yönelmesidir ya da bu kemal üzere olmasıdır. Fesad ise bunun karşıtı bir durum ve tavır içinde olmaktır. Amelde sâlah ise, kalp sahibini erkeklik kemaline ulaştıran, nefis sahibini ise kalpten etkilenmeye, ondan feyizlenmeye elverişli kılan bir vesile ve bağ olmasıdır. “Mümin olarak…” Hakk’a kesin olarak inanmış olarak. Çünkü amelin salahı itikadın sahih olması şartına bağlıdır. Aksi takdirde kişinin ve amelinin olması gereken kemal üzere olması tasavvur edilemez. Kişi gerektiği gibi inanmazsa onun kemale ulaştırıcı bir amel işlemesi mümkün olmaz. Bu durumda işlediği amelin de hakikâtte salih olması düşünülemez, görünürde salih bir amel gibi olsa da. “Onu mutlaka güzel bir hayat ile yaşatırız…” bedensel maddelerden arınmak, sonsuz nurların akışına karışmak ve fiili ve sıfati tecelliler müşahedesinde sıfat kemalatından lezzet almak suretiyle sonrasında ölüm olmayan hakiki bir hayatla yaşatırız. “Mükâfatlarını…elbette veririz…” fiil ve sıfat cennetlerinden oluşan mükâfatlarını “ yapmakta olduklarının en güzeli ile veririz.” Çünkü amelleri, fiillerinin kaynağı olan sıfatlarıyla uyumludur. Fiilleri de bizim fiillerimizin kaynakları olan sıfatlarımızla uyumludur. Bunlar arasında güzellik bakımından ne büyük bir fark olduğuna bak! “Kur’an okuduğun zaman…Allah’a sığın.” Kutsi canibe yükselmek suretiyle nefis makamından dışarı çık. Çünkü nefis her bulanıklığın barınağı, her pisliğin kaynağıdır ve şeytanın vesveselerine de uyumludur. Nefsini şeytanın sözlerinden arındır. Eğer şeytanın karargâhı olan nefisten yukarı çıksan, artık şeytanın senin üzerinde bir hakimiyeti kalmaz. Çünkü şeytan Hakkın huzur nurlarına güç yetiremez. Kalp huzuru ise, Hakkın nurlarının indiği mekan, kutsal sıfatlarının canibi, nurani tecellilerinin mahallidir. Oraya sığın! Orada Allah’ın nuruyla kendini sağlama al! İmanının yapısı yakin ile muhkemleşir! 99-Gerçek şu ki: İman edip de yalnız Rablerine tevekkül edenler üzerinde onun (şeytanın) bir hakimiyeti yoktur.

NAHL SURESİ • 639

100-Onun hakimiyeti, ancak onu dost edinenlere ve onu Allah’a ortak koşanlaradır. 101-Biz bir âyetin yerine başka bir âyeti getirdiğimiz zaman -ki Allah, neyi indireceğini çok iyi bilir- «Sen ancak bir iftiracısın» dediler. Hayır; onların çoğu bilmezler. 102-De ki: Onu, Mukaddes Rûh (Cebrail), iman edenlere sebat vermek, Müslümanları doğru yola iletmek ve onlara müjde vermek için, Rabbin katından Hakk olarak indirdi. 103-Şüphesiz biz onların: «Kur’an’ı ona ancak bir insan öğretiyor» dediklerini biliyoruz. Kendisine nisbet ettikleri şahsın dili yabancıdır. Halbuki bu (Kur’an) apaçık bir Arapçadır. 104-Allah’ın âyetlerine inanmayanlar yok mu, kuşkusuz Allah onları doğru yola iletmez ve onlar için elem verici bir azap vardır. 105-Allah’ın âyetlerine inanmayanlar, ancak yalan uydurur. İşte onlar, yalancıların kendileridir. Yüce Allah’ın “Gerçek şu ki: İman edenler… üzerinde onun (şeytanın) bir hakimiyeti yoktur.” ayetinde işaret ettiği gibi şeytanın hakimiyetine imkân bırakmayan imanın en düşük derecesi ilmi yakindir ki, onun mahalli de arınmış kalptir. Ama bu yakin, tevekkül makamı dediğimiz fiillerin müşahedesiyle birlikte olmadığı sürece şeytanın hakimiyetini yok etmeye yetmez. Nitekim yüce Allah “yalnız Rablerine tevekkül edenler…” ifadesiyle buna işaret etmektedir. Nefsin sıfatları baki kaldıkça fiillerde fena bulmak mümkün olmaz. Çünkü nefsin sıfatlarının varlıklarını sürdürmeleri nefsin fillerinin de gerçekleşmesini gerektirir. Bu yüzden “Bir makamının hakkını eksiksiz yerine getirmek, en sahih şekilde ortaya koymak ve muhkemleştirmek ancak o makamın üstündeki makama yükselmekle mümkün olur.” denilmiştir. Dolayısıyla sıfat makamına yükselmekle fiillerin fena bulması tamamlanır ve tevekkül sahih olur. “Onun hakimiyeti, ancak onu (şeytanı) dost edinenleredir…” nefis makamında onu dost edinenler üzerinde hakimiyet kurabilir. Çünkü zulmet ve bulanıklıkta aralarında uyum vardır. Bilindiği gibi dostluk aynı türden olmaktan, benzeşmekten, uyumdan doğar. “Ve onu Allah’a ortak koşanlaradır.” Ona güç ve tesir etmekle, daha doğrusu ona itaat etmekle, sözü edilen dostluktan ötürü onun emirlerine uymakla onu Allah’a ortak koşanlar üzerinde hakimiyet kurabilir.

640 • TEFSİRİ KEBİR / TE’VİLÂT

106-Kim iman ettikten sonra Allah’ı inkâr ederse -kalbi iman ile dolu olduğu halde (inkâra) zorlanan başka-fakat kim kalbini kâfirliğe açarsa, işte Allah’ın gazabı bunlaradır; onlar için büyük bir azap vardır. 107-Bu (azap), onların dünya hayatını ahirete tercih etmelerinden ve Allah’ın kâfirler topluluğunu hidayete erdirmemesinden ötürüdür. 108-İşte onlar Allah’ın, kalplerini, kulaklarını mühürlediği kimselerdir. Ve onlar gafillerin kendileridir. ve gözlerini

109-Hiç şüphesiz onlar ahirette ziyana uğrayanların ta kendileridir. 110-Sonra şüphesiz Rabbin, eziyet edildikten sonra hicret edip, ardından da sabrederek cihad edenlerin yardımcısıdır. Bütün bunlardan sonra Rabbin elbette çok bağışlayan, pek esirgeyendir. 111-O gün, herkes gelip kendi canını kurtarmak için uğraşır ve herkese yaptığının karşılığı eksiksiz ödenir, onlara asla zulmedilmez. “Kim iman ettikten sonra Allah’ı inkâr ederse…” ilk istidadı itibariyle kendisi açısından zulmet (karanlık) zati ve nur arızi olduğu için Allah’ı inkâr ederse o, iman nuruna karşı yaratılışsal bir perde gerisindedir; resulün nefsinden veya kutsi feyizden bir ışık geçici bir süre için onu kuşatsa da, yahut bir vaat veya tehdit ya da kalben yöneldiği bir sırada kendisini hakka çağıran hak sözünden etkilense de, ya da nefsani bir davetçi İslam sebebiyle kavuşacağı mal, makam ve izzet gibi menfaatlerin elde edileceğini yahut bunlara dair zararların bertaraf edileceğini vurgulayan bir açıklama yaptığı için bunların etkisinde kalıp zahiren iman etse, buna karşılık makamı ve karargâhı küfür olmaya devam etse, o kimse Allah’ın gazabını hakketmiştir. Çünkü o, istidadı itibariyle imanın ilk mertebesi olan fiillerin müşahedesinden, yani sanattan hareketle sanatkarı bulma makamından perdelenmiştir. Ona verilecek ceza da fiil ve sıfat türünden olacaktır. Ama “inkâra zorlanan başka.” korku ve tehditle inkâra mecbur bırakılan, ama “kalbi iman ile dolu” imanı sabit, kalıcı ve imanla mutmain olmuş kimse müstesnadır. Çünkü onun asli fıtratı nurludur. Nur, fıtratı itibariyle zatidir onun açısından. Küfür ise perdelenme olarak yaratılış itibariyle ona arız olmuştur. Arızi perdeler de çabucak ortadan kalkarlar.

NAHL SURESİ • 641

“Fakat kim kalbini kâfirliğe açarsa…” nefsi küfürden hoşnut olursa, küfür asli karargâhı olduğu için ondan razı olup temel sığınağı olan inkârdan razı olursa “işte…gazap onların üzerinedir.” Yani “Allah’ın” büyük gazabı onların üzerinedir. “Onlar için büyük bir azap vardır…” çünkü onlar nurların fiillerden, sıfatlardan ve zattan oluşan bütün mertebelerinden perdelenmişlerdir. Perdeleri ne de kalındır! Ve azapları ne büyüktür! “Bu…” kalbin kâfirliğe açılması, ondan memnun olmak, “onların dünya hayatını ahirete tercih etmelerinden” dolayıdır. Çünkü dünya hayatı, bilgilerinin ulaşabildiği son nokta, nihai amaçtır. Bilgileri ahiret hayatına ulaşamaz. Bunun sebebi kalp gözlerinin kapalı olması ve istidatlarının bürüyücü süfli bedensel maddelere uyum göstermesidir. Bu yüzden algılayabildikleri, hallerine uyan şeyleri sevmişlerdir. Dünya sevgisi de her kötülüğün başıdır. Çünkü dünya sevgisi insanı en kalın bir örtüyle perdeler ki onun altına girmeyen kötülük, kıvrımlarına sinmeyen şer yoktur. “Ve Allah’ın kâfirler topluluğunu hidayete erdirmemesinden” dolayıdır. Hidayeti kabullenmemelerinden dolayı en kalın perdelerin gerisinde olanları Allah doğru yola iletmez. “İşte onlar Allah’ın, kalplerini…mühürlediği kimselerdir.” Asıl olarak katı ve bulanık oldukları için mühürlemiştir onları. Bu kalplerin ilham, anlama ve keşfetme yolları kapalıdır. “Kulaklarını ve gözlerini” mühürlediği kimselerdir. İşittikleri şeylerden kastedilen anlamların, gördükleri şeylerden alınan ibretlerin kalplerine varmasını sağlayan damarları tıkamıştır. Bu yüzden ruhun feyzi, meleğin şeklini ve nurun aydınlatması gibi batın yollardan tesir gösteren hidayet sebeplerinin onlar üzerinde en ufak bir etkisi olmaz. İlim, öğretim ve İlahi sanattan ibret alma gibi zahiri yollardan tesir gösteren hidayet nedenlerinin de onlara bir etkisi olmaz. “Ve onlar gafillerin kendileridir.” Gerçek gafillerdir onlar. Çünkü hiçbir şekilde uyanmaları, kendilerine gelmeleri söz konusu değildir. Hiçbir sebep onları cehalet uykusundan uyandırmaya yetmez. “Hiç şüphesiz onlar ahirette ziyana uğrayanların ta kendileridir.” Onlar, elde etmek için var güçlerini uğruna tükettikleri, peşinden ömürlerini heder ettikleri dünyayı yitirmişlerdir. Ahirette de hiçbir şey elde edememişlerdir. Ellerinde kalan tek şey, ilgilerin oluşturduğu heyetlerden, hasretlerin ağır vebalinden oluşan elem verici bir azaptır.

642 • TEFSİRİ KEBİR / TE’VİLÂT

“Sonra şüphesiz Rabbin…hicret edenler…” Rabbinin gazabını ve kahrını üzerlerine indirdiği bu perdelenmişler ile Rabbinin rıza ve rahmetiyle yanlarında olduğu kimseler arasında büyük bir farklılık ve uzaklık vardır. Bunlar alışkanlıkları ve şehevi arzuları terk etmek suretiyle nefsin yurtlarından hicret eden kimselerdir. “Eziyet edildikten sonra…” beşeri yaratılış itibariyle sınama amaçlı belalara uğradıktan sonra, “ardından…cihad edenler…” Allah’da riyazetle ve Allah yolunda süluk ederek makamlarda yükselmekle, heyetlerden ve ilgilerden arınmakla cehd edenler, “sabredenler…” seyirde sebat göstermek suretiyle nefsin hoşlandığı ve hoşlanmadığı şeylere karşı sabır gösterenler… “Rabbin elbette…” bu hallerden sonra “çok bağışlayandır…” nefsani sıfat örtülerini gidermek suretiyle onları bağışlar. “Pek esirgeyendir…” üzerlerine kemalat indirmek, sıfatlarını İlahi sıfatlarla değiştirmek suretiyle merhamet eder. 112-Allah, (ibret için) bir ülkeyi örnek verdi: Bu ülke güvenli, huzurlu idi; ona rızkı her yerden bol bol gelirdi. Sonra onlar Allah’ın nimetlerine karşı nankörlük ettiler. Allah da onlara, yaptıklarından ötürü açlık ve korku sıkıntısını tattırdı. 113-And olsun ki, onlara kendilerinden Resul geldi de onu yalanladılar. Onlar zulmederlerken azap onları yakalayıverdi. 114-Artık, Allah’ın size verdiği rızıktan helâl ve temiz olarak yeyin, eğer (gerçekten) yalnız Allah’a ibadet ediyorsanız, onun nimetine şükredin. 115- (Allah) size, sadece ölü hayvanı kanı, domuz etini ve Allah’dan başkası adına kesilen hayvanı haram kıldı. Ancak kim mecbur kalırsa (başkalarının haklarına) saldırmaksızın, sınırı da aşmadan (bunlardan yiyebilir). Çünkü Allah çok bağışlayan, pek esirgeyendir. 116-Dillerinizin uydurduğu yalana dayanarak «Bu helâldir, şu da haramdır» demeyin, çünkü Allah’a karşı yalan uydurmuş oluyorsunuz. Kuşkusuz Allah’a karşı yalan uyduranlar kurtuluşa eremezler. 117- (Kazandıkları) pek az bir menfaattir. Halbuki onlar için elem verici bir azap vardır. 118-Sana anlattıklarımızı, daha önce, Yahudi olanlara da haram kılmıştık. Biz onlara zulmetmedik, fakat, onlar kendilerine haksızlık ediyorlardı.

NAHL SURESİ • 643

119-Sonra şüphesiz, Rabbin cahillik sebebiyle kötülük yapan, sonra da bunun ardından tevbe edip durumunu düzeltenleri (bağışlayacaktır). Çünkü onlar tevbe ettikten sonra Rabbin elbet çok bağışlayan, pek esirgeyendir. “Allah…örnek verdi…” istidat sahibi, kabiliyetli, bulanıklıktan arınmış, kalbin feyzinden istifade eden, faziletleri edinme yolunda sebat gösteren, faziletlerin elden kaçmasından ve yok olmasından emin, itikadıyla mutmain nefis için bir ülkeyi örnek verdi ki, “ona rızık… bol bol gelirdi.” yararlı ilimlerden, övgüye değer faziletlerden ve şerefli nurlardan oluşan rızık “ her yerden” gelirdi. Her cihetten, bütün beden yollarından, yani cüzi ilimler gücüne tahsis edilmiş duyulardan, güzel amellerde ve erdemleri edinmede ona boyun eğen organ ve aletlerden gelirdi. Çünkü bunlar kalbe boyun eğerler, gönüllü olarak itaat ederler, feyzini alırlar, onun hak olan inancını taklidi olarak benimserler. Yine kalp cihetinden de bol bol rızık gelirdi. Nurların ve fazilet heyetlerinin destek olarak gönderilmesi gibi. Sonra şımararak kendi sıfatlarıyla zuhur edip azdı ve sahip olduğu süslerin ve kemalin cazibesine kapılarak kendini beğendi. Zatına, göz alıcılığına ve görkemine baktı. Böylece zulmani sıfatları yüzünden bu nurlardan perdelendi. Dünyevi süslerden ve maddi lezzetlerden oluşan süfli şeylere meyletti. Bunun neticesinde kalbin ona sağladığı destek kesildi, duyular kanalıyla algıladığı anlamlar karartıcı, bürüyücü heyetlere, zaten cazibesine kapıldığı maddi suretlere dönüştü. “Allah da onlara…açlık ve korku sıkıntısını tattırdı.” Anlamlardan, faziletlerden ve kalbin nurlarından oluşan desteği keserek açlık ve korku duygusunu tattırdı. Şehevi arzulardan, maddi alışkanlıklardan ve cazip süslerden oluşan donanımlarının yok olması endişesini yüreklerine yerleştirdi. “Yaptıklarından ötürü…” Allah’ın nimetlerine karşı nankörlük etmelerinden, yani bu nimetleri maddi lezzetleri, dünyevi cazip süsleri elde etme uğrunda kullanmalarından ve de kendi sıfatlarıyla belirginleştikleri, kemalleriyle övündükleri, dünya ve lezzetlerine bel bağladıkları ve bu duyguların da karartıcı heyetleriyle ve fiilleriyle kalbi istila etmesinden, kalbin sahibini nurundan ve desteğinden şehevi arzuları elde etme eğilimiyle perdelemelerinden dolayı böyle yaptık. Nitekim Emirülmüminin Ali (a.s) şöyle buyurmuştur: “Hidayetten sonraki sapıklıktan Allah’a sığınırız.” Allah, nefis için, sıfatları yukarıda zikredilen bir ülkeyi işte böyle örnek veriyor

644 • TEFSİRİ KEBİR / TE’VİLÂT

“And olsun ki, onlara kendilerinden Resuller geldi…” yani kendileriyle aynı cinsten olan bir Resul gönderdi. Bundan maksat, nefsin kuvvetleri arasında yer alan fikir gücünün makul anlamlarla, doğru görüşlerle gönderilmesidir. “Onu yalanladılar…” ondan etkilenmeyerek, emirlerine uymayarak, akli ve şeri yasaklarını tutmayarak akıl ve şeriat doğrultusunda amel etmeyi terk ederek, akla ve şeriatı ciddiye almayarak, akıl ve şeriat aracılığıyla başlarını içinde bulundukları bataklıktan başlarını çıkarmayarak onu yalanladılar. “…Onları yakalayıverdi…” zulüm içinde iken, fazilet yolundan sapmış iken, sahiplerinin haklarını eksik eda eder bir tavır içinde iken perdelenme ve kemal lezzetinden yoksun kalma azabı onları tutuverdi. 120-İbrahim, gerçekten Hakk’a yönelen, Allah’a itaat eden bir önder idi; Allah’a ortak koşanlardan değildi. 121-Allah’ın nimetlerine şükrediciydi. Çünkü Allah, onu seçmiş ve doğru yola iletmişti. 122-Ona dünyada güzellik verdik. Muhakkak ki o, ahirette de sâlihlerdendir. 123-Sonra da sana: «Doğru yola yönelerek İbrahim’in dinine uy! O müşriklerden değildi» diye vahyettik. “İbrahim, gerçekten…bir önder idi.” Bir ümmet idi. Daha önce anlatmıştık: Nebiyler kavimlerine gönderildiklerinde kemalleri ümmetlerinin tüm kemalatını kapsar. Nebî kemalat olarak bir mertebeye sahip olur ki, ümmeti kemal olarak hangi mertebeye ulaşırsa ulaşsın, mutlaka Nebiynin mertebesinden geride kalır. Dolayısıyla Nebî kavminin kemalatının toplamından ibadettir. Hayır ve mutluluk sıfatlarından birinin onlara ulaşması da ancak Nebînin vasıtasıyla olabilir. Daha doğrusu onların varlıkları nebînin varlığından kaynaklanan bir feyiz mahiyetindedir. Dolayısıyla nebî hakikâti zatında topladığı için tek başına ümmettir. Bu yüzden Resulullah (s.a.v) şöyle buyurmuştur: “Eğer ümmetimle ben terazide tartılsaydık, benim bulunduğu kefe onların bulundukları kefeden ağır gelirdi.” “ Gerçekten Allah’a yönelen” Ona itaat eden, Ona boyun eğen; Onun emri dışında kalanı bile kıpırdatmayan bir önderdi. Çünkü tevhidin hakimiyeti onu tamamen kaplamıştı, sıfatlarını Allah’ın sıfatlarıyla silip yok etmişti. Artık Allah’ın zatıyla bütünleşmişti. Bu yüzden “Allah’ın dostu” (Halilullah) adını almıştı. Çünkü müşahedesinde Hakk ona arkadaşlık ediyordu. Dostluğu zatından bir kalıntının karışımını ifade etmektedir. Bu da ikiliğe işaret

NAHL SURESİ • 645

eder. Buna karşılık Resulullah’ta (s.a.v) herhangi bir varlık kalıntısı kalmadığı için “Allah’ın habibi” (Habibullah) olarak isimlendirilmiştir. İbrahim’in (a.s) sıfatları Allah’ın sıfatları içinde tamamen silinmişti. Ama zatından bir kalıntı mevcut olmasından dolayı boyun eğişi Allah içindi. Aksi takdirde Allah ile boyun eğen olurdu, Allah için değil. Nitekim Resulullah (s.a.v) hakkında şöyle buyrulmuştur: “Senin sabrın ancak Allah’ın yardımı iledir.” Yani Allah iledir. “Allah’a itaat eden…” her türlü batıldan, hatta kendi varlığından ve Allah’ın dışındaki her şeyin varlığından uzaklaşan, onların varlıklarını ispat etmekten yüz çeviren biriydi. “Allah’a ortak koşanlardan değildi.” Allah’tan başkasına varlık ve etkinlik nispet ederek ortak koşan biri değildi. “Allah’ın nimetlerine şükrediciydi.” Allah’ın verdiği nimetleri olması gereken yerlerde kullanırdı. Çünkü nimetler üzerinde Allah’ın sıfatlarıyla tasarrufta bulundu. Bu yüzden fiilleri İlahiydi; bizzat kendileri amaçlanırdı, başka bir gayeye mebni değillerdi. Bütün nimetleri İlahi hikmet ve sonsuz inayet uyarınca kemallerine yöneltmekten başka bir şey yapması mümkün değildi, aksini yapması elinden gelmezdi. “Allah onu seçmişti…” onun işlediği bir amelin aracılığı söz konusu olmadan sadece ilk inayet itibariyle onu seçmişti. Diğer bir ifadeyle o, hakkında önceden “iyilik” hükmü verilmiş, keşifleri süluklarından önce gelen sevilmişlerden (mahbub) idi. “Ve doğru yola iletmişti.” Keşif ve tevhidden, cem aynına ulaşmaktan sonra onu kendi yolunu izlemeye iletti ki arkasından gelenler onu örnek edinsinler. Onu vahdetten kesrete, cem sonrası ayrılığa döndürdü; tafsil mertebeleri ile ilgili olarak her hak sahibine hakkını versin, temkin ve istikamet makamında tecellilerin hükümlerini açıklasın. Aksi takdirde nübüvvet görevine elverişli olamazdı. “Ona dünyada güzellik verdik…” nefsini şer’i hükümleri yasalaştırma, istikamet makamında kulluk haklarını eda etme gücüne sahip kılması ve risalet yükünü taşıma takatine sahip olması için onu dünyevi hazlardan yararlandırdık. Ona nübüvvetle birlikte büyük bir mülk verdik. Nitekim yüce Allah bir ayette şöyle buyurmuştur: “Ve onlara büyük bir hükümranlık bahşettik.” (Nisa, 54) Ona dünyada güzellik verdik ki şeriatı yerleşik kılsın ve davet hükümlerini yasalaştırsın. Ona güzel bir nam da verdik. Nitekim yüce Allah şöyle buyurmuştur:

646 • TEFSİRİ KEBİR / TE’VİLÂT

“Kendilerine haklı ve yüksek bir şöhret nasip ettik.” (Meryem, 50) Ona salât ve selam bahşettik, “İbrahim’e selam olsun…” (Saffat, 109) ayetinde buyrulduğu gibi. “Muhakkak ki o, ahirette…” ruhlar âleminde “Salihlerdendir…” her hak sahibinin hakkını eda etmekten, onları varoluş kemallerine iletmekten ve mümkün olduğu oranda bu düzeyde korumaktan ibaret olan istikamet makamına yerleştirilmişlerdendir. “Sonra da sana…vahyettik…” ona iki cihanda bahşettiğimiz bu keramet ve güzelliklerden sonra, onu, sana “İbrahim’in dinine uy!” şeklinde ona uymanı emretmekle bir kez daha onurlandırıp saygın kıldık. Bu emir, tevhidle ve ahiret, haşir ve ceza gibi değişik şeriatlara göre değişmeyen dinin temel prensipleriyle ilgilidir, şeriatların fürur, sistemleri ve hükümleriyle ilgili değildir. Çünkü bunlar maslahatlara, zamanın ve tabiatların, insanların hayatlarına yön veren adetlerin ve ahlaki durumların değişmesine paralel olarak değişirler. 124-Cumartesi tatili, ancak onda ihtilaf edenlere (farz) kılınmıştı. Kıyamet günü Rabbin, muhakkak onların ihtilafa düştükleri şey hakkında aralarında hüküm verecektir. 125- (Resûlüm!) Sen, Rabbinin yoluna hikmet ve güzel öğütle çağır ve onlarla en güzel şekilde mücadele et! Rabbin, kendi yolundan sapanları en iyi bilendir ve O, hidayete erenleri de çok iyi bilir. 126-Eğer ceza verecekseniz, size yapılan işkencenin misliyle ceza verin. Ama sabrederseniz, elbette o, sabredenler için daha hayırlıdır. “Cumartesi tatili, ancak onda ihtilaf edenlere farz kılınmıştı.” Sana değil, onlara farz kılınmıştı. Bu hususta Musa’ya (a.s) uyman gerekmez. Bilakis İbrahim’e uyman gerekir. “Sen, Rabbinin yoluna…çağır.” Ta ki senin çağrın bu üç yönle (hikmet, güzel öğüt ve en güzel şekilde mücadele) sınırlı kalsın. Çünkü çağrılan kimse, ya inkârdan hali olur ya da olmaz. Eğer inkârdan hali ise, bu da ya basit cehaletten kaynaklanır ve hiçbir şeye inanmamasından ileri gelir ya da istidat sahibidir ve delili idrak etmek hususunda eksikliği olmaz, aksine tabiatı itibariyle delile dayanır veya dayanmaz. Eğer birinci gruba giriyorsa, onu hikmetle çağır, delile, hüccete dayanarak konuş, onu irfanla tevhid yoluna çağır. Şayet istidadı yetersizse, onu güzel öğütle, uyarı, müjde, nimet vadi, azap tehdidi, taciz, korkutma, iltifat ve teşvik gibi etkili nasihatlerle çağır.

NAHL SURESİ • 647





Eğer cehl-i mürekkep ve batıl itikat sahibi bir münkir ise, onunla da en güzel yöntemi izleyerek mücadele et. Örneğin kendi düşünce sistemindeki kabulleri esas alarak inancını çürüt. Tabi ki hakkı ispat etme ve batılı çürütme hususunda etkili olacağını ön gördüğün yumuşaklık ve esneklik gibi yöntemleri göz ardı etme. Bütün bunlarda hakkı ispat etmekten ve batılı çürütmekten başka bir amacın olmamalıdır. “Rabbin, kendi yolundan sapanları en iyi bilendir.” Asli bedbahtlıkları yüzünden kimlerin sapık olduklarını ezelden bilir. Bunlar için sözü edilen mücadele yöntemlerinin üçü de etkili olmaz. “O, hidayete erenleri de çok iyi bilir…” istidatları mevcut ve fıtratları berrak olduğu için hidayete erme kabiliyetine sahip olanları bilir. “Eğer ceza verecekseniz…” adalet ve fazilet yolunu izleyin ve bu yolun dışına çıkmayın. Çünkü kemalinizin en az derecesi budur. Eğer mertlikte bir yeriniz ve fazilette diplere uzanmış bir damarınız, yiğitlik ve mürüvvetiniz var ise o zaman size karşı suç işlemiş kimselerden intikam almayı bırakın, intikam almaya gücünüz yettiği halde suçuna af ile karşılık verin. Suça karşı sabredin, çünkü “elbette o , sabredenler için daha hayırlıdır.” Bu ifadenin orijinalinin yemin edatıyla pekiştirildiğini görmüyor musunuz? Ayrıca yemin cümlesinin başında tekit edatı olarak “lam” harfine yer verilmiş, müzmer ifade yerine zahir isim kullanılarak “sizin için daha hayırlıdır…” denilmeyerek “elbette o, sabredenler için daha hayırlıdır.” denilmiştir. Burada onların tavrını övgüyle tecil etme, sabır niteliğinin büyüklüğünü vurgulama amacı güdülmüştür. Çünkü sabreden kimse nefis makamından yükselir, arkadaşının nefsinin fiilini kalbin sıfatıyla karşılar. Nefsin sıfatının zuhuruyla bulanmaz. Arkadaşının nefsinin karanlığına kalbinin nuruyla karşılık verir. Nitekim çoğu zaman bu tavır karşısında nefis sahibi pişman olur, nefsinin makamını aşar, gazap, öfke sureti kırılır ve kendini düzeltir. Eğer sizin böyle şerefli bir makamınız yoksa, o zaman size kötülük eden kimseyi, gazap suretinizden dolayı, size karşı işlediği suçtan fazlasıyla cezalandırmayın. Aksi takdirde zulmetmiş olursunuz. Rezilliklerin en çirkinine, en utanç vericisine duçar olursunuz da haliniz ifsad olur. Sizin vebaliniz size karşı suç işleyen kimsenin vebalinden daha fazla olur.

648 • TEFSİRİ KEBİR / TE’VİLÂT

127-Sabret! Senin sabrın da ancak Allah’ın yardımı iledir. Onlardan dolayı kederlenme; kurmakta oldukları tuzaktan kaygı duyma! 128-Çünkü Allah, (kötülükten) sakınanlar ve güzel amel edenlerle beraberdir. “Sabret! Senin sabrın da ancak Allah’ın yardımı iledir.” Bil ki, sabrın; Allah için (lillah), Allah’ta (fillah), Allah’la beraber (meallah), Allah’da (anil’lah) ve Allah’la (billah) olmak üzere değişik kısımları vardır. Allah için “lillah” sabır, imanın ayrılmaz özelliklerinden ve İslam ehlinin de ilk derecelerindendir. Resulullah (s.a.v) şöyle buyurmuştur: “İmanın iki yarısı vardır; bir yarısı sabır, öbür yarısı şükürdür.” Allah için sabır, nefsi, istenen şeylerin kaybından veya bir kötülüğün başa gelmesinden dolayı sızlanmaktan alı koymaktır. Bu, Allah’ın dininin ve itaatinin ehline fazlından bahşettiği ahlaki faziletlerden olup üstün bir sevabı gerektirir. Allah’ta sabır “fillah”, Hak yolunda süluk etmede sebat, nefsi iradesiyle cehde etme, alışkanlıkları, lezzetleri terk etme, musibetlere katlanma hasleti üzere kalıcı kılma, kemal kaynaklarına yönelme azimetine güç sağlama özelliğinden ibarettir. Bu, saliklerin makamlarından biridir ki, yüce Allah tarikat ehlinden dilediği kimselere fazlıyla onu bahşeder. Allah’la beraber sabır “meallah” , huzur ve keşif ehlinin fiil ve sıfat giysilerinden sıyrıldıkları, cemal ve celal tecellilerine yöneldikleri, ünsiyet ve heybet varidatlarının akmaya başladığı zaman sahip oldukları bir niteliktir. Ki bu varidatlar ancak kalbi olanların, nefsin zuhuru esnasında gerçekleşen telvinatın neden olduğu gaflet ve gaybetten korunanların yaşadıkları kalbi huzur ile olur. Bu sabır son derece lezzet verici olmakla beraber nefis açısından başa şiddetli bir darbenin vurulmasından daha ağırdır. Allah’da sabır “anillah”, nurani veya zulmani olsun cefa ve hicap ehlinin özelliğidir. Gerçekten, yergiyi gerektiren bir özelliktir. Böyle bir kimse kınanmayı hakkeder. Ne kadar çok sabrederse hali o kadar kötü olur ve o kadar uzaklaşır. Bu halinde ne kadar güçlü olursa o kadar kınanır ve o kadar cefa çeker. Ya da ayan ve müşahede ehli olan aşıkların, tecelli ve örtünme tavırları arasında dönüp duran müştakların,

NAHL SURESİ • 649

nasuttan soyutlanıp lahut nuruyla aydınlananların, ne kalp ne vasıfları kalan, cemal nurlarından bir nur parıldayınca yanan ve yok olan, üzerlerine bir perde indirildiği zaman yüzlerinde şevk ve tazim beliren, özlem elemini, ayrılık yangınının acısını tadan, bu yüzden sabırları tükenen ve ölümleri gerçekleşen kimselerin sabrıdır. Bu, muhiplerin halidir. Bu sabırdan daha ağırı, tahammül edilmesi daha güç, daha ölümcül olanı yoktur. Muhip buna tahammül ederse hafi olur, gizlenir, tahammül edemezse onda fena bulur, helak olur. Bu makam hakkında Şibli şöyle demiştir: Sabra sabretti, derken sabır ondan yardım istedi Sevgili sabra sabret diye seslendi Yani, sevgili sabra sabretti. Sabır da tükenmeye yüz tutmuşken ondan yardım istedi. Muhip (seven), sabra. Tükenmeye ve helak olmaya karşı sabırlı ol, çünkü bunda başarı ve kurtuluş vardır, diye seslendi. Allah’la sabır “billah”, yüce Allah’ın tümüyle yok ettiği, üzerlerinde benlik ve ikilik namına bir kalıntı bırakmadığı, zatından bir varlık bahşederek kendisiyle kaim olmalarını, kendi sıfatlarıyla fiil işlemelerini sağladığı istikamet makamındaki temkin ehline özgüdür. Bu, yüce Allah’ın ahlakıdır ki, hiç kimsenin bunda bir payı yoktur. Bu yüzden, Allah bunu emretmiş, sonra emrettiği bu sabrın diğer sabır türlerine benzemediğini, dolayısıyla senin nefsinle veya kalbinle olamayacağını, aksine o Benim sabrımdır, onu ancak Benimle gerçekleştirebilirsin, Benim kuvvetim olmadan ona güç yetiremezsin, açıklamasını yapmıştır. Hz. Resul’ün (s.a.v) gücü bu sabra yetmediği içindir ki “Hud suresi saçlarımı ağarttı.” buyurmuştur. “Onlardan dolayı kederlenme…” Kalbin kendi sıfatlarıyla zuhur etmesi suretiyle telvin haline girerek üzülme. Çünkü bu sabrı gösteren kişi, eşyayı Hakk’ın gözüyle görür. Dolayısıyla, eşyadan sadır olan her şeyi Allah’ın fiili, eşyada zuhur eden her sıfatı Hakk’ın tecellilerinden bir tecelli olarak görür ve münkeri de onun hükmüyle inkâr eder. Çünkü yüce Allah ona kahır, lütuf, gazap ve rıza nitelikli tecelli türlerini göstermiş, hükümlerini ona öğretmiş ve bu hükümleri ait oldukları yerlerde uygulamasını emretmiştir. “Kurmakta oldukları tuzaktan kaygı duyma.” Çünkü senin göğsün benimle açılmıştır. Dolayısıyla beni

650 • TEFSİRİ KEBİR / TE’VİLÂT

onlarla birlikte gördüğün gibi onlarla beraber ol, benim seyrimi izle, benimle ve benim emrimle kaim ol. “Çünkü Allah sakınanlarla… beraberdir.” Varlık kalıntılarından ve benliklerinden sakınarak vahdette yok olup cem aynına dalanlarla beraberdir. “Güzel amel edenlerle beraberdir…” vahdeti kesret aynında, itaati masiyet aynında müşahede eden, istikamet makamında emir ve nehiyle kaim olan, tafsil hukukunu cem aynında baki kılan, cem aynında farktan, fark aynında da cemden perdelenmeyen, Hakkani kalbin varlığı aracılığıyla kesrete dönmek için hakkı ve halkı gözeten kimselerle beraberdir.

İSRÂ SURESİ • 651

İSRÂ SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Bir gece, kendisine âyetlerimizden bir kısmını gösterelim diye O, kulunu (Muhammed) Mescidi Harâm’dan, çevresini mübarek kıldığımız Mescidi Aksâ‘ya götüren Allah noksan sıfatlardan münezzehtir; O, Semî’dir , Basar’dır. “Bir gece…götüren Allah noksan sıfatlardan münezzehtir…” ubudiyet makamında arınma ve kemal lisanıyla Onu maddi eklerden ve benzerlik mahiyetli eksikliklerden tenzih ederim. Ki bu makamda tasarruftan asla söz edilemez. “Bir gece…” bedeni örtüler ve tabii ilintiler karanlığında… çünkü yükseliş ve terakki ancak beden aracılığıyla olabilir. “Mescidi Haram’dan…” kalp makamından. Ki bu makam bedensel kuvvetler müşrikinin tavaf etmesinden, orada çirkin hayasızlıklarını ve günahlarını işlemesinden, fazilet elbisesinden sıyrıldığı için ifrat ve tefrit kötülükleri apaçık ortada olan hayvani ve vahşi kuvvetlerin sapıklarının perdelemesinden korunmuştur. “ …Mescidi Aksa’ya…” cismani âlemden en uzak noktada bulunan ruh makamına… burası zatın tecellilerinin ve İlahi vechin parıltılarının müşahede edildiği yerdir. Daha önce söylediğimizi hatırlayın: Bir makamın sahih olması, ancak o makamdan daha yukarı olan bir makama yükselmekle mümkündür… bunu göz önünde bulundurduğumuz zaman şu ifadenin anlaşılması kolaylaşır: “Kendisine ayetlerimizden bir kısmını gösterelim diye…” yani sıfat müşahedelerini. Çünkü sıfat tecellilerini müşahede etmek kalp makamında olan bir şeyse de bu sıfatlarla mevsuf bulunan zatın celal ve cemal sıfatlarıyla en mükemmel şekilde müşahede edilmesi ancak ruh makamına yükseldikten sonra gerçekleşebilir. Yani, bize mensup olması, bizim tarafımızdan müşahede edilmesi ve suretleriyle tebarüz etmesi cihetiyle

652 • TEFSİRİ KEBİR / TE’VİLÂT”

ona sıfatlarımızdan oluşan ayetlerimizi gösterelim diye. “O, Semîdir” gerçekten işitendir… fena bulmayı isteyerek sır makamında münacat edenleri işitir. “Basîrdir” Görendir… kulun istidadının gücünü, müşahede mahalline yönelişini ve bu mahalle sevgi gücüyle ve kemal-i iştiyakla kapılışını görendir. 2-Biz, Musa’ya Kitab’ı verdik ve İsrailoğullarına: «Benden başkasını dayanılıp güvenilen bir Rab edinmeyin» diyerek bu Kitab’ı bir hidayet rehberi kıldık. 3- (Ey) Nuh ile birlikte (gemide) taşıdığımız kimselerin nesli! Şunu bilin ki Nuh, çok şükreden bir kul idi. 4-Biz, Kitab’da İsrailoğullarına: Sizler, yeryüzünde (arzda) iki defa fesat çıkaracaksınız ve azgınlık derecesinde bir kibre kapılacaksınız, diye bildirdik. 5-Bunlardan ilkinin zamanı gelince, üzerinize güçlü kuvvetli kullarımızı gönderdik. Bunlar, evlerin arasında dolaşarak (sizi) aradılar. Bu, yerine getirilmiş bir vaad idi. “Biz, Musa’ya Kitabı verdik…” Kalp Musa’sına ilim kitabını verdik. “Ve İsrailoğullarına…bu Kitabı bir hidayet rehberi kıldık.” Ruh İsrailinin torunları olan kuvvetler için bir rehber kıldık. “Benden başkasını dayanılıp güvenilen bir Rab edinmeyin, diye…” kendi fiillerinizle baş başa kalmayın, kemalatınızı ve hazlarınızı talep ederken bağımsız davranmayın, kendi gerekçeleriniz, istekleriniz gereği olan şeyleri kazanmayın, işinizi vehim şeytanına bırakmayın; o, size bedensel lezzetleri telkin eder. Geçimlik akla da bırakmayın; o da sizi bedensel lezzetlerin tertibinde ve ıslahında kullanır. Bilakis, işinizi Bana bırakın ki ilim ve marifet rızıklarıyla, ahlak ve fazilet heyetleriyle sizi idare edeyim, kalp ve ruh âleminden kaynaklanan nurların yardımıyla ve kutsi destekle size kemale erdireyim. Melekut ve ceberut âlemlerinden, sizi nasuti kazançlara muhtaç bırakmayacak şeyler indireyim, yani “Nuh ile birlikte taşıdığımız kimselerin nesli…” akıl Nuh’uyla birlikte şeriat ve ameli hikmet gemisinde taşıdığımız nesil. “Şunu bilin ki Nuh, çok şükreden bir kul idi…” çünkü Allah’ın nimetlerini biliyordu ve onları gerektiği gibi kullanıyordu.

İSRÂ SURESİ • 653

“Biz, İsrailoğullarına…” kuvvetlere, Levh-i mahfuz “Kitabında…bildirdik… “O Kitabda hükmettik ki siz “yeryüzünde (arzda) iki defa fitne çıkaracaksınız…” bir keresinde emmare (kötülüğü çok emreden) halinde iken nefis makamında “fitne çıkaracaksınız…” şehvetlerinizi ve lezzetlerinizi talep ederken fesada yol açacaksınız. “ve azgınlık derecesinde bir kibre kapılacaksınız…” kalbi istila edip ona galip geleceksiniz, ona üstünlük kuracaksınız. Onu kemalinden alıkoyacaksınız. Onun düşünce gücünü kendi istekleriniz ve ihtiyaçlarınız uğruna kullanacaksınız. Bir keresinde de kalp makamında, faziletlerle süslendiğiniz, kalbin nuruyla nurlandığınız, kemalatınızın göz alıcılığıyla zuhur ettiğiniz sırada kesinlikle kemalatınızla zuhur etmenizle yeryüzünde (beden arzında) fitne çıkaracak ifsada yol açacaksınız. Kendi faziletlerinizle kalbi perdeleyecek, tevhidin tecellisini müşahede etmesine engel olacaksınız. Nurani perde zulmani perdeden daha güçlüdür. Çünkü nurani perde ince ve latif olur, kemalatı tasavvur ettirerek insan, bu yüzden onun yanında durup ötesine geçmemeyi sever. “…Kibre kapılacaksınız…” fıtrat makamında, akli heyetlerle ve insani kemalatlarla saltanat kurmak suretiyle üstünlük taslayacaksınız. “Bunlardan ilkinin zamanı gelince…” ilkinin vebalinin zamanı dolunca “üzerinize…kullarımızı gönderdik…” kalbi sıfatlardan, melekuti nurlardan ve akli görüşlerden oluşan “güçlü kuvvetli…” saltanat ve kahredici güce sahip kullarımızı gönderdik. “Bunlar…arasında…sizi aradılar…” mekanlarınızdan, mahallerinizden oluşan evleriniz arasında dolaşıp sizi aradılar, bazınızı ezmek ve kahretmek suretiyle öldürdüler, bedensel heyetler çocuklarını ve nefsani rezillikleri esir aldılar, maddi hissin idrak ettiklerinden oluşan malları, hayvani ve vahşi lezzetleri talan ettiler. “Bu…bir vaat idi…” Allah tarafından “yerine getirilmiş” bir söz idi. Çünkü kemal gücünü ve kemal isteğini sizin istidadınıza yerleştirmiş, aklın delillerini fıtratınıza koymuştur. 6-Sonra onlara karşı size tekrar (galibiyet ve zafer) verdik; servet ve oğullarla gücünüzü arttırdık; sayınızı daha da çoğalttık. 7-Eğer iyilik ederseniz kendinize etmiş, kötülük ederseniz yine kendinize etmiş olursunuz. Artık diğer cezalandırma zamanı gelince, yüzünüzü kara etsinler, daha önce girdikleri gibi yine Mescid’e (Süleyman Mâbedi’ne) girsinler ve ellerine geçirdikleri her şeyi büsbütün tahrip etsinler (diye, başınıza yine düşmanlarınızı musallat kıldık).

654 • TEFSİRİ KEBİR / TE’VİLÂT”

8-Belki Rabbiniz size merhamet eder; fakat siz eğer yine (fesatçılığa) dönerseniz, biz de sizi yine cezalandırırız. Biz cehennemi kâfirler için bir hapishane yaptık. “Sonra…size tekrar verdik.” Kalbin nuruyla nurlanmanız, sadra yönelmeniz ve aklın nazarının ve görüşünün gereklerine yeniden dönmeniz nedeniyle devleti size tekrar verdik. “Servetle…gücünüzü arttırdık.” Faydalı ilimlerle, akli ve şer’i hikmetlerle ve kalbi irfanla “ve oğullarla…” ahlaki faziletlerle ve nurani heyetlerle sizi güçlendirdik. “Sayınızı daha da çoğalttık…” faziletlerin, erdemli melekelerin ve güzel ahlakın çokluğuyla sizi çoğalttık. “Eğer iyilik ederseniz…” ahlaki kemalatı ve akli görüşleri elde etmek suretiyle iyilik ederseniz “kendinize etmiş kötülük etmiş olursunuz…Eğer kötülük ederseniz…” rezillikler işlemek ve bedensel heyetler edinmek suretiyle kötülük ederseniz “yine kendinize etmiş olursunuz…Artık … diğer cezalandırmanın zamanı gelince…” tevhidde fena bulmak suretiyle diğer cezalandırmanın vakti girince kutsi nurlardan, celali tecellilerden ve İlahi sıfatların kahır parıldayışlarından kulları ve azamet ve Kibriya sultanının ordularını üzerinize göndeririz. “Yüzünüzü kara etsinler diye…” tevhidde fena bulmak suretiyle varlıklarını kara etsinler. O zaman kemalatın yitirilmesinin ve elinizden alınmasının kederi ve kahrı size galip gelir. Kalp mescidine “girsinler” diye. “daha önce girdikleri gibi.” İlim ve faziletten oluşan etkileri size ulaşsın diye. “ve ellerine geçirdikleri her şeyi büsbütün tahrip etsinler diye…” fazileti ve kemali zuhur etmek, rüyet ile, rüyetin süsü ve görkemiyle kendini beğenmek suretiyle “büsbütün tahrip etsinler…” Allah’ın sıfatlarında yok etmek suretiyle tahrip etsinler. “Belki rabbiniz size merhamet eder…” fena ile kahretmekten, sıfat tecellileriyle mahvetmekten sonra diriltmek suretiyle size merhamet eder, fena sonrası beka ile size hayat verir, hiçbir gözün görmediği, hiçbir kulağın işitmediği ve hiçbir beşer kalbinin aklından geçirmediği şeyleri size sevap olarak verir. “Eğer yine dönerseniz…” benliğinizle zuhur etmek suretiyle fena makamında telvinle dönerseniz, biz de yeniden kahır ve yok etmeyle döneriz. Nitekim yüce Allah şöyle buyurmuştur: “Eğer seni sebatkâr kılmasaydık, gerçekten, nerdeyse onlara birazcık meyledecektin. O zaman, hiç şüphesiz sana hayatın ve ölümün sıkıntılarını kat kat tattırırdık; sonra bize karşı kendin için bir yardımcı da bulamazdın.” (İsra, 74-75)

İSRÂ SURESİ • 655

“Biz cehennemi…yaptık…” tabiat cehennemini “ kâfirler için…” ilk fesat üzere kalan ve nurlardan perdelenmişler için “bir hapishane yaptık.” bir hapishane, bir kuşatıp, daraltan, sıkan zindan yaptık; onları perdelenme ve sevaptan mahrum olma azabı içinde tutar. 9-Şüphesiz ki bu Kur’an en doğru yola iletir; iyi davranışlarda bulunan müminlere, kendileri için büyük bir mükâfat olduğunu müjdeler. 10-Ahirete inanmayanlara gelince, onlar için de elemli bir azap hazırlamışızdır. 11-İnsan hayrı istediği kadar şerri de ister. İnsan pek acelecidir! 12-Biz, geceyi ve gündüzü birer âyet (delil) olarak yarattık. Nitekim, Rabbinizin nimetlerini araştırmanız, ayrıca, yılların sayısını ve hesabı bilmeniz için gecenin karanlığını silip (yerine, eşyayı) aydınlatan gündüzün aydınlığını getirdik. İşte biz, her şeyi açık açık anlattık. “Şüphesiz ki bu Kur’an en doğru yola iletir…” Yani üç fırkanın; öndekilerin, sağ ehlinin ve sol ehlinin durumlarını açıklar. “İletir…” tevhid yoluna iletir. Ki bu “en doğru yol” dur. Öndekiler için en doğru yol budur. “Müminlere…müjdeler…” kesin bir taklit olarak veya ilmi bir tahkik olarak inanan, kendilerini kemal derecesine ulaştırsın diye tezkiye edici ve erdemlerle bezeyici salih amellere devam eden sağ ehline “kendileri için büyük bir mükâfat olduğunu…” mülk, melekut ve ceberut âleminde bulunan fiil ve sıfat cennetlerinin nimetlerinden büyük bir ödül olduğunu müjdeler. “…İnanmayanlara gelince…” sol ehlinden olup “ahirete…” inanmayanlara gelince, günahlarıyla nur âleminden perdelenen, tabiat karanlıklarında hapsoldukları için “onlar için de elem verici bir azap hazırlamışızdır.” Tabiat kuyusunun derinliklerinde onlar için bir azap hazırlamışızdır. Süfli şeylere yönelik sevgi kayıtlarıyla, maddi ilgiler zincirleriyle bağlanmıştır. Lezzet ve şehvetlerden yoksunluk ateşinde, heyetlerin bürüyücü özelliklerinden oluşan akreplerin ve yılanların işkencesinde azap görmektedirler. “Biz…yarattık…” varlık gecesi ve beden karanlığı ile yoktan varediş gündüzü ve ruh nurunu, onları bilme aracılığıyla satın ve sıfatın bilinmesinin vasıtaları kıldık. “Gecenin karanlığını sildik…” bozmak ve yok etmek suretiyle ortadan kaldırdık. “Gündüzün aydınlığını…” ebedi

656 • TEFSİRİ KEBİR / TE’VİLÂT”

olarak kalan, kemaliyle aydınlatan bir beyine kıldık ki, aydınlığıyla hakikâtleri gösterir. “Rabbinizin nimetlerini araştırmanız…için…” istidat olarak hazır olduğunuz kemalinizi aramanız ve mertebelerin ve makamların “sayı ve hesabını bilmeniz için.” Varoluşunuzun başlangıcından büyüklüğünüzün nihayetine kadar saymanız, terakki ederek hesap etmeniz için. Amellerinizin, ahlakınızın ve hallerinizin hesabını yapmanız için. Öyle ki işlediğiniz bir kötülüğü gördüğünüzde onu aynı cinsten bir güzel amelle silersiniz. Bir ahlaki rezillik işlemişseniz, onu zıddı olan bir erdemle telafi edersiniz. Hallerinizle ilgili bir günah işlemişseniz, onu da Hakka dönmekle giderirsiniz. “her şeyi…” ilim ve hikmet namına her şeyi “açık açık anlattık…” kemal esnasında akıl nurunuzla ve furkani aklı indirmekle ayrıntılı biçimde beyan ettik. “açık açık…” ayrıntılı ve zihinde tutulacak şekilde açıkladık. Farkında olunmayan icmali bir bilgi olarak değil. Nitekim başlangıçta Kur’ani akıl itibariyle böyleydi. 13-Her insanın amelini (veya kaderini) boynuna bağladık. İnsan için kıyamet gününde, açılmış olarak önüne konacak bir kitap çıkarırız. 14-Kitabını oku! Bugün sana hesap sorucu olarak kendi nefsin yeter. 15-Kim hidayet yolunu seçerse, bunu ancak kendi iyiliği için seçmiş olur; kim de doğruluktan saparsa, kendi zararına sapmış olur. Hiçbir günahkâr, başkasının günah yükünü üslenmez. Biz, bir Resul göndermedikçe (kimseye) azap edecek değiliz. 16-Bir ülkeyi helâk etmek istediğimizde, o ülkenin zenginlik sebebiyle şımarmış elebaşılarına (iyilikleri) emrederiz; buna rağmen onlar orada kötülük işlerler. Böylece o ülke, helâke müstahak olur; biz de orayı darmadağın ederiz. 17-Nuh’tan sonraki nesillerden nicelerini helâk ettik. Kullarının günahlarını bilen ve gören olarak Rabbin yeterlidir. “Her insanın amelini boynuna bağladık…” Yani mutluluğunu ve bedbahtlığını, hayır ve şerrinin sebebini zatının ayrılmaz bir parçası kıldık, tıpkı gerdanlığın gerdana bağlanması gibi, nitekim Hz. Resul (s.a.v) şöyle buyurmuştur: “Mutlu, annesinin karnında mutlu olandır. Bedbaht annesinin karnında bedbaht olandır.”

İSRÂ SURESİ • 657

“İnsan için kıyamet gününde…çıkarırız.” Beden kabrinden çıktığı küçük kıyamet gününde “bir kitap” amellerinin suretleriyle tasvir edilmiş, boynuna asılmış bir heykel çıkarırız. Ki ondan ayrılmadığını görür. “Açılmış olarak…” çünkü bu heyetler onda fiilen zuhur etmişlerdir. Tafsil edilmişlerdir, onda bil kuvve mevcut oldukları zamanki gibi dürülmüş değillerdir. Ona denir ki: “Kitabını oku…” itaat edilmesi zorunlu emre uyan memur gibi oku. Allah ona okumasını emreder. Ya da melekuti kuvvetler emrederler. Okumayı bilmesi ile bilmemesi bu noktada fark etmez. Çünkü ameller orada heyetleri ve suretleriyle somutlaşmışlardır. Onları herkes bilir. Yani okuma yazma bilmeyen ümmilerin bilemeyecekleri şekilde harflerle yazılmış değildirler. “Bugün sana hesap sorucu olarak kendi nefsin yeter.” Çünkü nefsi yaptıklarına şahitlik eder. Zaten yapılanlar nefsin önündedir ve gözlerini onlara dikmiş vaziyettedir. O kadar tafsil edilmişlerdir ki onları inkâr etmesi mümkün değildir. Bu amellerden başkasının açıklanmasına imkân yoktur. “Hiçbir günahkâr, başkasının günah yükünü üslenmez.” Çünkü işlediği amellerin heyetleri içinde kökleşmiş, ondan ayrılmaz melekeler haline gelmişlerdir. Başkasının işledikleri ameller değil. Başkasının işlediklerinden hiçbir amel onun karşısına çıkmaz. Azap gören herkes içindeki heyetlerle azap görür, dışarıdaki heyetlerle değil. “Biz, bir Resul göndermedikçe azap edecek değiliz.” Akıl resulünü kesin kanıtla ve hak ile batılı birbirinden ayırma özelliğiyle göndermedikçe azap etmeyiz. Çocukların ve akılsızların yükümlü olmadıklarını görmüyor musunuz? Ya da şer’i resulü göndermedikçe azap etmeyiz. Ki şer’i resul istidattaki hayrı ve şerri, mutluluk ve bedbahtlığı birbirinden ayırsın. Kabul ve inkârın karşıt olgular olarak belirginleşmesini sağlasın. Çünkü kemal istidadına sahip bir kimse, daveti duyduğu anda, onun içinde bil kuvve mevcut olan özellikler harekete geçer. İştiyakla davete yönelir, daveti ikrar ve kabulle karşılar. Çünkü aralarında uyum ve yakınlık vardır. İstidat sahibi olmayan ise, inkâr eder, inatlaşır. Çünkü aralarında uyumsuzluk vardır, davetin içeriğinden uzaktır. “Bir ülkeyi helak etmek istediğimizde…” …Hiç kuşkusuz dünyadaki her şey için bir son, bir zeval vardır. Bir şeyin zeval bulması da içinde mevcut olup zevalini gerektiren istidat ile gerçekleşir. Nitekim bedenin zevali dengenin kaybolması ile olur. Zevalin gerçekleşmesinin bir

658 • TEFSİRİ KEBİR / TE’VİLÂT”

nedeni de sapmanın meydana gelmesidir. Bu sapma onu vahdet gölgesinden uzaklaştırır ki vahdetin gölgesi her şeyin bekasının ve sebatının sebebidir. Bir şehrin (ya da ülkenin) yıkılması, zeval bulması da böyledir. O da söz konusu şehirde (veya ülkede) doğru yoldan, yani Allah’ın yolundan, diğer bir ifadeyle düzeni koruyan şeriattan sapma olgusunun meydana gelmesiyle gerçekleşir. Bir ülkenin yok edilmesinin, yıkılmasının vakti geldiğinde, bu ülkenin helak edilmeyi hakketmiş olması zorunludur. Bu da fısktır, yoldan ayrılmadır, Allah’a itaatten çıkmadır. Allah’ın iradesi, söz konusu ülkeyi helak etmeye taalluk edince, bundan önce zorunlu olarak o ülkenin varlık içinde şımaran, nimetler içinde yüzen ileri gelenleri yoldan çıkarlar, azarlar, taşkınlık ederler. Allah’ın bahşettiği nimetleri olmaması gereken yerlerde kullanırlar. Bu Allah’ın emri ve takdiri ile olan bir şeydir. Çünkü onların istidatlarından ayrılmayan bir bedbahtlık vardır. İşte o zaman helak olmaları kaçınılmaz olur. 18-Her kim bu çarçabuk geçen dünyayı dilerse ona, yani dilediğimiz kimseye dilediğimiz kadarını dünyada hemen verir, sonra da onu, kınanmış ve kovulmuş olarak gireceği cehenneme sokarız. 19-Kim de ahireti diler ve bir mümin olarak ona yaraşır bir çaba ile çalışırsa, işte bunların çalışmaları makbuldür. 20-Hepsine, onlara da bunlara da (dünyayı isteyenlere de ahireti isteyenlere de) Rabbinin ihsanından (istediklerini) veririz. Rabbinin ihsanı kısıtlanmış değildir. 21-Baksana, biz insanların kimini kiminden nasıl üstün kılmışızdır! Elbette ki ahiret, derece ve üstünlük farkları bakımından daha büyüktür. “Her kim çarçabuk geçen dünyayı dilerse…” istidadı bulandığı, hevası ve tabiatı galip geldiği için dünyayı isterse “ona, dilediğimiz kimseye dilediğimiz kadarını dünyada hemen veririz.” Yani, o istedi diye, levhte onun için takdir ettiğimizden fazlasını vermeyiz. Bu yüzden ifade “meşiyet” sözüyle kayıtlandırılmıştır. Ardından “dilediğimiz kimseye…” ifadesiyle bir kayıt daha düşülmüştür. Yani, eğer onun irade ettiği şeyleri takdir etmemiş olsaydık, bu şeylerin ona ulaşmasına imkân vermezdik. Biz dilediğimiz şeyi dilediğimiz kimseye vermekten ötesini vermeyiz. “Sonra

İSRÂ SURESİ • 659

onu…cehenneme sokarız.” Zulmani tabiat kuyusunun dibine atarız. Çünkü o kendi iradesiyle süfli cihete kapılmıştır. O tarafa meyletmiştir. “gireceği…” yoksunluk ateşiyle “kınanmış…” dünya ve ahiret ehli nezdinde yerilmiş ve “kovulmuş olarak…” Allah’ın gazabı ve kahri içinde rahmet ve hoşnutluk canibinden kovulmuş ve yerilmiş olarak cehenneme sokarız. “Kim de ahireti dilerse…” istidadı berrak ve fıtratı sağlam olduğu, iman edip salih amel işlemek suretiyle iradesinin şartlarını yerine getirdiği içinde ahireti isterse çalışması karşılığını bulur, muradını elde eder. Nitekim “Kim isterse ve isteği uğruna çaba sarf ederse elde eder.” denilmiştir. Çünkü gerçek istek ve katışıksız irade ancak istenen istidadın elde edilmesiyle mümkündür. İstediği şeyin bil kuvve hasıl olduğuna, levhte takdir edildiğine delalet eden istidat ile istenenin fiile çıkışının, gaipten şehadete ulaşmasının sebepleri, yani gerekli çalışma ve çaba bir araya geldiğinde maksat hasıl olur. “ona yaraşır bir çaba ile çalışırsa…” ifadesinin anlamı da budur. Yani gaybi ve yakini iman şartına bağlı olarak gerçekleştirmekle yükümlü olduğu çalışmayı tahakkuk ettirirse, bu isteğinin hasıl olması bir zorunluluk olur. “Hepsine, onlara da bunlara da…veririz.” Dünyayı isteyenlere de ahireti isteyenlere de bağışımızdan veririz. Hiçbir şey sırf onların iradeleri ve çalışmalarıyla olmaz. İrade etmeleri ve çalışmaları sadece onlar için takdir ettiğimiz bağışların belirti ve alametleri konumundadır. “Rabbinin ihsanı…” hiç kimseden, ne itaat ehlinden ne de günah ehlinden alıkonmuş, engellenmiş “değildir.” “Baksana, biz insanların kimini kiminden nasıl üstün kılmışızdır.” dünyada, irademiz ve hikmetimiz doğrultusunda bazısını bazısından üstün kılmışızdır. “Elbetteki ahiret, derece…bakımından daha büyüktür.” Çünkü ruhun bedene ağır basması gibi ahiret dereceleri de dünyaya ağır basar. Ruhun üstünlüğü ne ise ahiretin üstünlüğü de aynı orandadır. 22-Allah ile birlikte bir ilâh daha tanıma! Sonra kınanmış ve kendi başına terkedilmiş olarak kalırsın. 23-Rabbin, sadece kendisine kulluk etmenizi, ana-babanıza da iyi davranmanızı kesin bir şekilde emretti. Onlardan biri veya her ikisi senin yanında yaşlanırsa, kendilerine «of!» bile deme; onları azarlama; ikisine de güzel söz söyle.

660 • TEFSİRİ KEBİR / TE’VİLÂT”

24-Onları esirgeyerek alçakgönüllülükle üzerlerine kanat ger ve: «Rabbim! Küçüklüğümde onlar beni nasıl yetiştirmişlerse, şimdi de sen onlara (öyle) rahmet et!» diyerek dua et. 25-Rabbiniz sizin kalplerinizdekini çok iyi bilir. Eğer siz iyi olursanız, şunu bilin ki Allah, kötülükten yüz çevirerek tevbeye yönelenleri son derece bağışlayıcıdır. 26-Bir de akrabaya, yoksula, yolcuya hakkını ver. Gereksiz yere de saçıp savurma. 27-Şüphesiz böylesine saçıp savuranlar şeytanların dostlarıdırlar. Şeytan ise Rabbine karşı çok nankördür. 28-Eğer Rabbinden umduğun (beklemek durumunda olduğun) bir rahmet için onların yüzlerine bakamıyorsan, hiç olmazsa kendilerine gönül alıcı bir söz söyle. 29-Eli sıkı olma; büsbütün eli açık da olma. Sonra kınanır, (kaybettiklerinin) hasretini çeker durursun. 30-Rabbin rızkı dilediğine bol verir, dilediğine daraltır. Şüphesiz ki O, kullarından haberdardır, (onları) çok iyi görür. 31-Geçim endişesi ile çocuklarınızın canına kıymayın. Biz, onların da sizin de rızkınızı veririz. Onları öldürmek gerçekten büyük bir suçtur. 32-Zinaya yaklaşmayın. Zira o, bir hayâsızlıktır ve çok kötü bir yoldur. 33-Haklı bir sebep olmadıkça Allah’ın muhterem kıldığı cana kıymayın. Bir kimse zulmen öldürülürse, onun velîsine (hakkını alması için) yetki verdik. Ancak bu velî de kısasta ileri gitmesin. Zaten (kendisine bu yetki verilmekle) o, alacağını almıştır. 34-Yetimin malına, rüşdüne erinceye kadar, ancak en güzel bir niyetle yaklaşın. Verdiğiniz sözü de yerine getirin. Çünkü verilen söz, sorumluluğu gerektirir. 35-Ölçtüğünüz zaman tastamam ölçün ve doğru terazi ile tartın. Bu, hem daha iyidir hem de neticesi bakımından daha güzeldir. 36-Hakkında bilgin bulunmayan şeyin ardına düşme. Çünkü kulak, göz ve gönül, bunların hepsi ondan sorumludur.

İSRÂ SURESİ • 661

37-Yeryüzünde böbürlenerek dolaşma. Çünkü sen (ağırlık ve azametinle) ne yeri yarabilir ne de dağlarla ululuk yarışına girebilirsin. 38-Bütün bu sayılanların kötü olanları, Rabbinin nezdinde sevimsizdir. 39-İşte bunlar, Rabbinin sana vahyettiği hikmetlerdir. Allah ile birlikte başka ilâh edinme; sonra kınanmış ve (Allah’ın rahmetinden) uzaklaştırılmış olarak cehenneme atılırsın. 40- (Ey müşrikler!) Rabbiniz, erkek çocukları sizin için ayırdı da, kendisi meleklerden kız çocuklar mı edindi! Gerçekten siz, (vebali) çok büyük bir söz söylüyorsunuz. 41-Biz, onların akıllarını başlarına toplamaları için bu Kur’an’da (çeşitli ikaz ve ihtarları) türlü şekillerde tekrar ettik. Fakat bu, onlara, daha da kaçıp uzaklaşmaktan başka bir şey sağlamıyor. 42-De ki: Eğer söyledikleri gibi Allah ile birlikte başka ilâhlar da bulunsaydı, o takdirde bu ilâhlar, Arş’ın sahibi olan Allah’a ulaşmak için çareler arayacaklardı. 43-Allah, onların söyledikleri şeylerden münezzehtir; son derece yücedir ve uludur. 44-Yedi gök (sema), yer (arz) ve bunlarda bulunan herkes O’nu tesbih eder. O’nu övgü ile tesbih etmeyen hiçbir şey yoktur. Ne var ki siz, onların tesbihini anlamazsınız. O, Halîmdir, Gafurdur.” “Allah ile birlikte bir ilâh daha tanıma!” bir başkasından bağış beklemek, o bir başkasını, Allah’ın sana ulaştırmaya güç yetiremediği bir şeyi, sana ulaştırmanın sebebi olarak görmek suretiyle tanrı edinme. Allah katında ve Allah ehli yanında şirk ve şüphe rezilliği yüzünden kınanmış, yerilmiş olursun. “kendi başına terk edilmiş…” olursun. Allah tarafından terk edilmiş olursun, sana vekil olacak, sana yardım edecek kimse bulamazsın. Eğer Allah sizi kendi başınıza bırakırsa, ondan sonra kim size yardım edebilir? Resulullah (s.a.v) şöyle buyurmuştur: “Bütün ümmet sana bir menfaat sağlamak üzere bir araya gelse, ancak Allah’ın senin için yazdığı menfaati sağlayabilir. Bütün ümmet sana bir zarar dokundurmak üzere bir araya gelse, ancak Allah’ın senin için yazdığı zararı dokundurabilir. Kâlemler kaldırılmış, sahifeler dürülmüştür.”

662 • TEFSİRİ KEBİR / TE’VİLÂT”

Yüce Allah, anne-babaya iyi davranmayı tevhidle ve ibadetin sırf kendisine yönelik olarak yerine getirilmesinin zorunluluğuyla birlikte zikretmiştir. Çünkü anne ve baba, senin varlığının sebeplerinden oluşları itibariyle İlâhi huzura münasiptirler ve aciz, küçük, zayıf, güçsüz, hareket edemez halde iken seni terbiye etmeleri, yetiştirmeleri itibariyle de rububiyet huzuruna uygundurlar. Anne-baba var etme, rablık, rahmet ve şefkât gibi İlâhi sıfatlarını eserlerinin seninle ilgili olmak üzere zuhur ettiği mazharlardır. Bununla beraber onlar, haklarının verilmesine de muhtaçtırlar. Ama Allah böyle bir şeye muhtaç olmaktan müstağnidir. O halde tevhidden sonra en önemli yükümlülük anne ve babaya iyi davranmak ve imkân dahilinde onların haklarını eda etmektir. “Yedi gök (sema)…Onu tesbih eder…” … Kuşkusuz her şeyin, sırf kendisine özgü, başkasında bulunmayan bir özelliği vardır. Her şeyin başkasından ayrı bir kemali vardır. Şayet elde etmemişse onu özler, talep eder; eğer elde etmişse korur ve sevgi besler. Dolayısıyla kendine özgü bu özelliğini izhar etmesiyle Allah’ı ortaklardan tenzih eder, aksi takdirde bu bağlamda muvahhid olamaz. Bu bakımdan lisan-i haliyle “beni tek kıldığından dolayı Onu birliyorum.” demektedir. Kemalini talep etmekle de Onu eksik sıfatlardan tenzih etmektedir. Sanki “ey kâmil kılan beni kemale erdir” der gibidir. Kemalini izhar etmesiyle de “kemale erdirici kâmil beni kemale erdirdi” demektedir. Diğer hususları da bu tarzda değerlendirebiliriz. Hatta dişi arslan bile yavrusuna karşı beslediği şefkâtiyle “şefkâtli olan Allah beni şefkâtli kıldı. Merhamet sahibi Allah bana merhamet verdi” demektedir. Rızık talep etmekle de ey Rezzak demektedir. O halde yedi gök (sema) Onun daim, kâmil, ulu, tesir sahibi, varedici, Rab olduğunu, Onun her gün yaratmada olduğunu vurgulamak suretiyle tesbih etmektedir. Arz Onun daim, sabit, yaratıcı, Rezzak, terbiye edici, şefkâtli, merhametli, ibadetleri kabul eden olduğunu dile getirerek tesbih etmekte, onun sevabına şükretmektedir… Melekler ilim ve kudret sahibi olduğunu, mücerret zatlar onun maddeden beri olduğunu ve vacip olduğunu vurgulayarak tesbih etmektedirler. Bütün bunların yanında Onu tesbih etmeleriyle birlikte onu tenzih de etmektedirler. “Ne var ki siz, onların tesbihini anlamazsınız.” Çünkü eşyanın melekutuna yönelik nazar ve tefekkürünüz azdır. Onları anlama kapasiteniz yoktur. Ancak kalbi olan

İSRÂ SURESİ • 663

ve müşahede ederek kulak veren biri anlar. “O, Halimdir…” kemalatınızı talep etme ve özelliklerinizi izhar etme hususunda tesbihi terk etmenizden dolayı size ceza vermekte acele etmez. Çünkü sizin bir özelliğiniz varlıkların tesbihini anlamak ve onların yaptıkları gibi Allah’ı birlemektir. “Bağışlayıcıdır…” gaflet etmelerinizi ve ihmallerinizi bağışlar. 45-Biz, Kur’an okuduğun zaman, seninle ahirete inanmayanların arasına gizleyici bir örtü çekeriz. 46-Ayrıca, onu anlamamaları için kalplerine bir kapalılık ve kulaklarına bir ağırlık veririz. Sen, Kur’an’da Rabbinin birliğini yâd ettiğinde onlar, canları sıkılmış bir vaziyette, gerisin geri dönüp giderler. 47-Biz, onların seni dinlerken ne maksatla dinlediklerini, kendi aralarında fısıldaşırlarken de o zalimlerin: «Siz, büyülenmiş bir adamdan başkasına uymuyorsunuz!» dediklerini çok iyi biliriz. 48-Baksana; senin için ne türlü benzetmeler yaptılar! Bu yüzden, (öyle bir) saptılar ki, artık (doğru) yolu bulamayacaklardır. 49-Bir de onlar dediler ki: Sahi biz, bir kemik yığını ve kokuşmuş bir toprak olmuş iken, yepyeni bir hilkatte diriltileceğiz, öyle mi! 50-51- De ki: İster taş olun, ister demir, isterse gözünüzde büyüyen herhangi bir mahlûk! (Bunlar, Allah’ın sizi yeniden diriltmesini güçleştirmez.) Diyecekler ki: «Bizi tekrar (hayata) kim döndürecek?» De ki: Sizi ilk kez yaratan. Bunun üzerine onlar sana alaylı bir tarzda başlarını sallayacak ve «Ne zamanmış o?» diyecekler. De ki: Yakın olsa gerek! 52-Allah sizi çağıracağı gün, kendisine hamd ederek çağrısına uyarsınız ve (dirilmeden önceki halinizde) çok az kaldığınızı sanırsınız. 53-Kullarıma söyle, sözün en güzelini söylesinler. Sonra şeytan aralarını bozar. Çünkü şeytan, insanın apaçık düşmanıdır. 54-Rabbiniz, sizi en iyi bilendir. Dilerse size merhamet eder; dilerse sizi cezalandırır. Biz, seni onların üstüne bir vekil olarak göndermedik. 55-Rabbin, göklerde (semavatta) ve yerde (arzda) olan herkesi en iyi bilendir. Gerçekten biz, Nebiylerin kimini kiminden üstün kıldık; Davud’a da Zebur’u verdik.

664 • TEFSİRİ KEBİR / TE’VİLÂT”

56- (Resûlüm!) De ki: Allah’ı bırakıp da (ilâh olduğunu) ileri sürdüklerinizi çağırın. Ne var ki onlar, sizin sıkıntınızı ne uzaklaştırabilir, ne de değiştirebilirler.» 57-Onların yalvardıkları bu varlıklar Rablerine -hangisi daha yakın olacak diye-vesile ararlar; O’nun rahmetini umarlar ve azabından korkarlar. Çünkü Rabbinin azabı, sakınılacak bir azaptır. 58-Ne kadar ülke varsa hepsini kıyamet gününden önce ya helâk edecek veya en çetin bir şekilde azaplandıracağız. Bu, Kitab’da (levh-i mahfuz’da) yazılıdır. 59-Bizi, âyetler (mucizeler) göndermekten alıkoyan tek şey, öncekilerin bu âyetleri yalanlamış olmasıdır. Nitekim Semûd kavmine, açık bir mucize olmak üzere bir dişi deve vermiştik. Onlar ise, (bu deveyi boğazladılar ve) bu yüzden zalim oldular. Oysa biz âyetleri ancak korkutmak için göndeririz. 60-Hani sana: Rabbin, insanları çepeçevre kuşatmıştır, demiştik. Sana gösterdiğimiz o görüntüleri ve Kur’an’da lânetlenen ağacı, ancak insanları sınamak için meydana getirdik. Biz onları korkuturuz da, bu onlara, büyük bir azgınlıktan başka bir şey sağlamaz. 61-Meleklere: Âdem’e secde edin! demiştik. İblis’in dışında hepsi secde ettiler. İblis: «Ben, dedi, çamurdan yarattığın bir kimseye secde mi ederim!» 62-Dedi ki: «Şu benden üstün kıldığına da bir bak! Yemin ederim ki, eğer beni kıyamete kadar yaşatırsan, pek azı dışında, onun neslini kendime bağlayacağım!» 63-Allah buyurdu: Git! Onlardan kim sana uyarsa, iyi bilin ki hepinizin cezası cehennemdir. Tam bir ceza! 64-Onlardan gücünün yettiği kimseleri dâvetinle şaşırt; süvarilerinle, yayalarınla onları yaygaraya boğ; mallarına, evlâtlarına ortak ol, kendilerine vaatlerde bulun. Şeytan, insanlara, aldatmadan başka bir şey vaat etmez. 65-Şurası muhakkak ki, benim (ihlâslı) kullarım üzerinde senin hiçbir ağırlığın olmayacaktır. (Onları) koruyucu olarak Rabbin yeter.

İSRÂ SURESİ • 665

66- (Kullarım!) Rabbiniz, lûtfuna nâil olmanız için denizde gemileri sizin için yüzdürendir. Doğrusu O, sizin için çok merhametlidir. 67-Denizde başınıza bir musibet geldiğinde, O’ndan başka bütün yalvardıklarınız kaybolup gider. O sizi kurtarıp karaya çıkardığında, (yine eski halinize) dönersiniz. İnsanoğlu çok nankördür. 68-O’nun, sizi kara tarafında yerin dibine geçirmeyeceğinden, yahut başınıza taş yağdırmayacağından emin misiniz? Sonra kendinize bir koruyucu da bulamazsınız. 69-Yahut O’nun, sizi bir kez daha oraya (denize) gönderip üzerinize bir kasırga yollayarak, inkâr etmiş olmanız sebebiyle sizi boğmayacağından emin misiniz? Sonra, bundan dolayı kendinize (intikamınızı almak için) bizi arayıp soracak bir destekçi de bulamazsınız. “…Seninle ahirete inanmayanların arasına…çekeriz.” Bakışları ruhani varlıkları algılamada yetersiz olduğu ve bütün ilgileri cismani varlıklarla sınırlı olduğu için “gizleyici bir örtü” , cehaletten ve körlükten oluşan örtü çekeriz de okuyanın hakikâtini göremezler, inanmazlar. Seni görmezler, çünkü seni şu beşeri suretten ibaret sanırlar. Kendileri bedensel oldukları, heyuli denize daldıkları, tabiat örtüleriyle perdelendikleri ve nefsani sıfat giysileriyle haktan ve hakkın sıfat ve fiillerinden gizlendikleri için. Çünkü Hakkı tanısalardı, bilselerdi seni de tanır, bilirlerdi. Hakkın sıfatlarını bilselerdi, kelamını da tanırlardı. O zaman kalplerinin üzerinde tabii örtülerden ve bedensel heyetlerden oluşan bir kapalılık olmazdı. “Onu anlamamaları için…” Eğer Hakkın fiillerini bilselerdi, okumayı da bilirlerdi ve “kulaklarında ağırlık” olmazdı. Kulaklardaki ağırlık ilgilerin, alakaların oluşturduğu tortuların, kirlerin iyice katmerleşmiş olmasından ileri gelir. “Gerisin geri dönüp giderler…” Çünkü vehimleri darmadağınık, cismani ve şehevi putlara yönelik ibadetlere ilişkin ilgileri paramparçadır. İç âlemleri, kesrete alışık olduğu ve kesretle perdelendiği için vahdetin anlamına uyum göstermez. “Allah sizi çağıracağı gün, kendisine hamd ederek çağrısına uyarsınız.” İradesi, sizin diriltilmenize taalluk ettiğinde, bir göz açıp kapama anından daha kısa bir sürede dirilirsiniz, hayatınızla, ilminizle, kudretinizle ve iradenizle ona hamd edersiniz, bu kemalatı göstermek suretiyle onu kemalle vasfedersiniz. “Ve çok az kaldığınızı sanırsınız.”

666 • TEFSİRİ KEBİR / TE’VİLÂT”

Kabirlerde, uzanıverdiğiniz yerlerde çok az kaldığınızı zannedersiniz. Çünkü arada geçen zamanın farkında olmazsınız. Ashab-ı Kehf kıssasında anlatıldığı gibi ve ilk hayatta olduğu gibi. Çünkü bunu ahiret hayatına kıyasla azımsarsınız. Dolayısıyla ayetin lafzı her üç kıyameti de kapsar. Ancak önceki ayette küçük kıyametin kastedilmiş olması daha ağır basan bir ihtimaldir. “…Şaşırt…” Şeytanın kulları aldatıp azdırma gücü ve imkânı birkaç kısma ayrılır. Çünkü istidatlar farklıdır. Kimin istidadı zayıf ise, şeytan onu şaşırtır. Yani sesiyle onu küçümser. Böyle kimseye bir vesvese, bir telkin yeter. Hatta bir kuruntu ya da bir dokunuş dengesini alt üst eder. Kimin istidadı güçlü ise ve istidadı da nefsani sıfatların şaibesinden arınmışsa ya da yüce Allah onu başkalık şaibelerinden kurtarmışsa, şeytanın onu azdırmasının yolu ve imkânı yoktur. Nitekim yüce Allah şöyle buyurmuştur: “Şurası muhakkak ki, benim kullarım üzerinde senin hiçbir ağırlığın olmayacaktır.” Ama istidadı maddi meşgalelere dalmışsa, kafasında dünyevi işler cirit oynuyorsa, şeytan böyle birinin malına ve evladına ortak olur. Sevgide Allah’a ortak koşmaya onları teşvik eder. Yani onları Allah’ı sever gibi sevmesine ön ayak olur. Onlardan yararlanmayı ona süslü gösterir. Onların varlığıyla övünmeyi, çokluğun gururuna kapılmayı normal bir davranış gibi gösterir. Onu sahte, gerçeklikle ilgisi bulunmayan yalancı kuruntuların girdabına atar. Boş arzuları ona süslü, çekici gösterir. Bunların içine dalmasa bile arzularıyla yanıp kavrulur. Eğer bu güçlü istidat sahibi şeytanın baştan çıkarıcı hilelerini bilen, gören biri ise, şeytan atlıları ve piyadeleriyle onun üzerine çullanır. Yani türlü hilelerle ona tuzak kurar. Envai çeşit fitnelerle onu komplolara düşürmeye çalışır. Dünyevi lezzet kalıntılarından ve zevklerinden yararlanma hususunda gerekçeler üretir, fetvalar hazırlar. Bunların dünyevi geçinme ilişkin maslahatların birer parçası olduğunu telkin eder. İlimle aldatır. Kendini beğenmeye sevk eder. Daha bunun gibi türlü yollara baş vurur. Derken, bilgi sahibi olduğu halde, yüce Allah’ın saptırdığı kimselerden olur. Eğer bu kimse alim değil de kendini ibadete veren bir abid ise, şeytan onu vaatlerle, içi boş temennilerle, asılsız beklentilerle aldatır, ibadet ve tezkiye ile yoldan çıkarır. Böylesinin yoldan çıkması ise çok daha kolay olur. “Koruyucu olarak Rabbin yeter…” Yani benim halis kullarım bütün işlerini sadece

İSRÂ SURESİ • 667

bir olan Allah’a havale ederler, yalnızca onu vekil edinirler, işlerini şeytanın veya bir başkasının vekaletine bırakmazlar. Allah, işlerini idare etme hususunda onlara yeter. Allah’ın fiillerini ve sıfatlarını müşahede etmek suretiyle sadece Ona güvenip dayanırlar, yalnızca Ona tevekkül ederler. 70-Yemin olsun ki biz, hakikâten ademoğullarını şan ve şeref sahibi kıldık. Onları, (çeşitli nakil vasıtaları ile) karada ve denizde taşıdık; kendilerine güzel güzel rızıklar verdik; yine onları, yarattıklarımızın birçoğundan cidden daha faziletli ve üstün kıldık. 71-Her insan topluluğunu önderleri ile birlikte çağıracağımız o günde kimlerin amel defteri sağından verilirse, onlar, en küçük bir haksızlığa uğramamış olarak amel defterlerini okuyacaklar. 72-Bu dünyada kör olan kimse ahirette de kördür; üstelik iyice yolunu şaşırmıştır. 73-Müşrikler, sana vahyettiğimizden başka bir şeyi yalan yere bize isnat etmen için seni, nerdeyse, sana vahyettiğimizden saptıracaklar ve ancak o takdirde seni candan dost kabul edeceklerdi. 74-Eğer seni sebatkâr kılmasaydık, gerçekten, nerdeyse onlara birazcık meyledecektin. “Biz, hakikâten ademoğlunu şan ve şeref sahibi kıldık.” İnsanoğlunu, konuşma, iyi ile kötüyü ayırt etme yeteneğine, akıl ve marifet melekelerine sahip kılmakla onurlandırdık. “Onları karada ve denizde taşıdık.” Dünya ve ahiret hayatının sebeplerini onlar için kolay elde edilir kıldık. Bu iki hayat için sebepleri arama peşinde gitmelerine imkân verdik. “Kendilerine güzel güzel rızıklar verdik.” Kendilerine binekler bahşettik ki onlardan başka hiçbir mahluka bu ayrıcalık verilmemiştir. “Yine onları, yarattıklarımızın birçoğundan cidden üstün kıldık.” Onları, mele-i a’la’da (yüceler âleminde) bulunan kutsal zatların dışındaki tüm varlıklardan üstün kıldık. Nebiler gibi bazı insanların mukarreb meleklerden üstün kılınmış olmaları ise onların ademoğlu (insan) olmaları itibariyle bahşedilen bir üstünlük değildir. Çünkü onlar insan olmaları itibariyle akıl makamını aşmazlar. Bilakis bu üstünlük onların içine yerleştirilen bir sır açısından söz konusudur ve buna da “ben sizin bilmediklerinizi biliyorum”

668 • TEFSİRİ KEBİR / TE’VİLÂT”

(Bakara, 30) ayetiyle işaret edilmiştir. Bu sır, söz konusu bazı insanlar için içinde bulundukları cem hali, yani tevhid makamı aracılığıyla hazırlanmış eksiksiz İlâhi marifettir. Bu makamda söz konusu insan bu itibarla artık ademoğlu değildir. Şairin dediği gibi; Ben, yelken Ademoğlu isem de Benim için bu surette babalığıma şahitlik eden bir anlam vardır. Bilakis o, kerem sahibi ve bilinendir. Nitekim şöyle denmiştir: Rabbimi rabbimin gözüyle gördüm Bana, kimsin? dedi, sensin, dedim. Ademoğlu bu makamda fena bulur ve artık ondan bir şey kalmaz geride. Yoksa toprak ile sahiblerin sahibi Allah arasında ne münasebet olabilir? Ya da şöyle bir anlam kastedilmiştir: “Biz hakikâten insanoğlunu şan ve şeref sahibi kıldık.” Kendimize yakın kılmakla, tevhidi bilmesini sağlamakla onurlandırdık. Onları bedenler âlemi karasında ve ruhlar âlemi denizinde taşıdık, bu iki âlemin terkibinden müteşekkil ve kemali için bu iki âlemden yükselmesi hasebiyle bu iki âlemi onun için kolaylaştırdık. Onları güzel ilim ve irfanla rızıklandırdık. Onları “yarattıklarımızın” birçoklarından “üstün kıldık…” Yani bütün mahlukattan üstün kıldık. Kuşkusuz bu anlamı elde etmek için “men” edatının beyan ve tazimde mübalağa anlamını kazandırmaya yönelik olarak kabul edilmesi gerekir. Bu tazim de üstün olunanların çoklukla vasfedilmek suretiyle dile getiriliyor ki, bu çokluktan maksat bütün mahlukattır. Çünkü genelliğe delalet etmektedir. “cidden” tam ve açık olarak üstün kıldık. “…çağıracağımız o günde…” bütün ümmetlerden her taifeyi, kendilerini huzura getiren, kendilerinin de kemal bakımından yöneldikleri ve tanıdıkları şahidleriyle birlikte huzura çağırırız. Bu şahid ister “Her ümmetten bir şahid getirdiğimiz …zaman…nice olacak?” (Nisa, 41) ayetinin tefsirinde zikredildiği gibi iman ettikleri Nebî olsun, ister örnek aldıkları imam veya din yahut kitap ya da başka bir şey olsun. Bu anlamın elde edilmesi için de ayetin orijinalinde geçen “ba” harfi cerr’inin “beraberlik” anlamını kazandırmaya yönelik olarak kabul edilmesi gerekir. Yahut şöyle bir anlam kastedilmiştir: Biz onları imamlarına nispet ederiz ve o imamın ismiyle çağırırız. Çünkü onlara ve onların işlerine o galiptir ve onların da ona yönelik sevgileri başka şeylere yönelik sevgilerinden daha fazladır.

İSRÂ SURESİ • 669

“O günde kimlerin amel defteri sağından verilirse…” en güçlü tarafı olan akıl tarafından verilir de mutlular suretinde diriltilirse “onlar… amel defterlerini okurlar.” başkaları okumazlar. Çünkü okuyup anlama istidadına sahiptirler. Çünkü amel defteri sol tarafından, yani nefis cihetinden verilen kimse, defterini en zayıf cihetinden almış olur. Dolayısıyla okunur halde olmasına rağmen amel defterini okuyamaz. Aklı başından gittiği ve hayretten dona kaldığı için. “Haksızlığa uğramazlar…” amellerin suretinde, kemallerinde ve ahlaklarında “en küçük” bir eksilmeye gidilmez. “Bu dünyada kör olan kimse…” hakkı bulamayacak şekilde kör olan kimse “ahirette de…” böyledir “üstelik iyice yolunu şaşırmıştır.” Bu dünyadakinden daha sapıktır, daha koyu bir şaşkınlık içindedir. Çünkü dünya hayatında, yolunu görmesini mümkün kılacak araç, gereç ve sebepleri vardır. Eğer kalmışsa, istidadının geri kalanıyla da makam kazanma imkânına sahiptir. Ama orada bu saydıklarımızdan hiçbir şey kalmaz. “Seni neredeyse…saptıracaklardı…” burada kalp makamına sahip kimselerin, nefsin zuhuru sebebiyle, müşahede ve fena ehlinin de kalbin varlığı sebebiyle yaşadığı telvinata işaret edilmektedir. Çünkü Hz. Resul (s.a.v) kalbin varlığı nedeniyle onların iman etmeleriyle o kadar ilgili, o kadar hırsla inanmalarını istiyordu ki, az kalsın bazı önerileri hususunda onlara meyledecek, şeriata aykırı bazı şeylere razı olacak, Allah’tan olmayan kimi şeyleri ona izafe edecekti. Bu sayede kendisiyle onlar arasında beklediği münasebetin gerçekleşmesini istiyordu. Nitekim yüce Allah şöyle buyuruyor: “ve ancak o takdirde seni candan dost edeceklerdi.” Belki sözünü kabul eder ve onunla hidayete ererler diye. Onların kalplerini hoş tutmaya yönelik bir esneklikle onların yumuşamalarını, inkârlarının şiddetinden ödün vermelerini, dolayısıyla perdelerinin incelmesini, kalplerinin nurlanmasını umuyordu. Ama Allah katından sağlam tutuldu ve duruşu muhkemleştirildi. Bu yüzden Hz. Aişe (r.a) Resulullah’ı (s.a.v) kastederek “Onun ahlakı Kur’an’dı.” demiştir. Nitekim nefsi ne zaman zuhur etse, ne zaman fazilet olmayan bir şeye ilgi duysa derhal Allah katından uyarı almıştır. Bir ayet indirilerek yerinde sebat etmesi sağlanmış, ruhu pekiştirilmiş, istikamete döndürülmüştür, ta ki temkin makamına ulaşıncaya kadar.

670 • TEFSİRİ KEBİR / TE’VİLÂT”

Bu ayet ve “Hiçbir Nebîye esirleri bulunması yaraşmaz.” (Enfal, 67) “Allah beni affetti…onlara niçin izin verdin?” (Tevbe, 43) “İnsanlardan çekiniyordun…Oysa asıl korkmana layık olan Allah’tır.” (Ahzab, 37) “Yüzünü ekşitti ve geri döndü…” (Abese, 1) ayetleri gösteriyor ki, Resulullah’ın Allah’ta süluk sürecinin büyük kısmı nübuvvet ve vahiy zamanında gerçekleşen vuslattan sonra gerçekleşmiştir. 75-O zaman, hiç şüphesiz sana hayatın ve ölümün sıkıntılarını kat kat tattırırdık; sonra bize karşı kendin için bir yardımcı da bulamazdın. 76-Yine onlar, seni yurdundan çıkarmak için nerdeyse dünyayı başına dar getirecekler. O takdirde, senin ardından kendileri de fazla kalamazlar. 77-Sünnetim budur. Senden önce gönderdiğimiz Resuller hakkındaki sünnetim de (kanun da) budur. Sünnetlerimizde hiçbir değişiklik bulamazsın. 78-Gündüzün güneş dönünceye gece karanlığa kadar olan zaman içinde salâtı ikame et… Kur’ane’l fecr’i de (sabah namazı). Çünkü Kur’ane’l fecr (sabah namazı) şahitlidir.” “O zaman…sana…tattırırdık.” Eğer onların fitnelerine yaklaşsaydın, onlara uyum gösterme eğilimine girseydin sana, hayatta kat kat azap tattırır, ölümde de kat kat azap çektirirdik. Çünkü azabın şiddeti, mertebenin yüksekliğine ve istidadın gücüne göre artar. Dolayısıyla azabı gerektiren noksanlık, lezzeti gerektiren kemalin mukabilidir. Bu yüzden istidat tam, idrak güçlü oldukça kemal ve mutluluk mertebesi ile lezzet de o oranda güçlü olur. Noksanlık ve bedbahtlık da aynı oranda daha koyu ve daha aşağı, acı da daha şiddetli olur. “Gündüzün güneş dönünceye…kadar.. salâtı ikame et.” Bil ki, salât (namaz) beş kısma ayrılır: Biri hafa (gizlilik) makamındaki kavuşma ve yakınlaşma salâtı(namazı)dır. İkincisi, ruh makamındaki müşahede salâtı (namazı)dır. Üçüncüsü, sır makamındaki münacat salâtı(namazı)dır. Dördüncüsü, kalp makamındaki huzur salâtı(namazı)dır. Beşincisi, nefis makamındaki itaat ve boyun eğme salâtı(namazı)dır.

İSRÂ SURESİ • 671

Güneşin dönmesinden maksat, vahdet güneşinin istivadan (eşitlik) salt fena ile kulun varlığına doğru zeval bulmasıdır. Çünkü istiva halinde salât (namaz) olmaz. Salât, varlığı gerektiren bir ameldir. Bu halde ise kulun varlığı olmaz ki namaz kılsın. Nitekim “Ve sana yakin gelinceye kadar Rabbine ibadet et.” (Hicr, 99) ayetinin tevilinde buna işaret edilmiştir. Şari’nin -şeriat koyucu- (s.a.v) güneşin istiva halinde (göğün tam ortasında, güneş tam tepedeyken) olduğu zamanda salât (namaz) kılınmasını yasakladığını görmüyor musunuz? Ancak zeval vaktinde kulun varlığının gölgesi, ister cem öncesi fark halinde halk ile perdelenmesi anında, ister cem sonrası beka halinde, meydana geldiği zaman salât (namaz) vacip olur. “Gecenin karanlığı…” nefis gecesinin karanlığı “bastırıncaya kadar.” Kalp fecri “namazı (Kur’an)” nı kıl. O halde en başta gelen ve en latif olan salât (namaz) kavuşma ve yakınlaşma namazıdır (hafa gizlilik namazı). En faziletlisi ve en şereflisi ruhun gerçekleştirdiği müşahede namazıdır. Buna ikindi (asr) namazı olarak işaret edilmiştir. Nitekim bu namaz, “salât(namaz)lara devam edin.” (Bakara, 238) ayetinde vusta (orta) namaz olarak da açıklanmıştır. Yani en faziletli namaz. Namazların en ilhamlısı, en gizlisi ise münacatla kılınan sır namazıdır. Bu da kalbin zuhuruyla birlikte gerçekleşen perdelenme vaktinin hemen başında kılınır. Çünkü vakti çok çabuk geçer. Bu yüzden akşam namazında kıraat ve diğer rükünleri hafif yapmak gereklidir. Akşam namazı sır namazının alametidir. Ayrıca şeytanı en fazla rahatsız eden namaz da budur. İnsanın iç âleminin aydınlığını en fazla genişleten ise kalbin huzur namazıdır. Buna da “Kur’ane’l fecr” (sabah namazı) ifadesiyle işaret edilmiştir. Çünkü bu namaz, sıfat nurlarının tecelli ettikleri ve keşiflerin inzal olduğu vakitte kılınır. Bu yüzden sabah namazında kıraati uzun tutmak, diğer erkanı ağır ağır yerine getirmek mustahaptır. Özellikle cemaatle kılınmasının ve kıraatin uzun tutulmasının sıklıkla vurgulanmasının nedeni de budur. Yüce Allah şöyle buyuruyor: “Çünkü Kur’ane’l fecr (sabah namazı) şahitlidir.” gece ve gündüz meleklerinin huzurunda gerçekleşir. Bununla kalbin sıfatlarının inişine, nefsin sıfatlarının gidip zeval buluşuna işaret edilmiştir. Nefsi en fazla sabitleştiren, en çok boyun eğmesini sağlayan, nefis namazıdır. Onu mutmain ve sabit kılan odur. Nitekim, nefis namazının alameti olan yatsı namazından sonra uyuyana kadar hiç

672 • TEFSİRİ KEBİR / TE’VİLÂT”

konuşmamak, sadece Allah’ı zikretmek bu yüzden sünnet kılınmıştır. Şeytanın vesvese vermesine imkân olduğu için nefis (yatsı), kalp (sabah) ve sır (akşam) namazlarında şeytanı rahatsız etmek amacıyla sesli okumak da bu yüzden mustahap kılınmıştır. Ruh ve hafa makamında şeytanın girebileceği bir delik bulunmadığı için kıraatin sessiz gerçekleştirilmesi emredilmiştir. 79-Gecenin bir kısmında uyanarak, sana mahsus bir nafile olmak üzere teheccüd kıl. (Böylece) Rabbinin, seni, övgüye değer bir makama “Makam-ı Mahmud’a ” göndereceğini umabilirsin. 80-Ve şöyle niyaz et: Rabbî! Edhılnî mudhale sıdkîyn ve ehricnî muhrece sıdkîyn vecal lî min ledunke sultanen nesîren. / Rabbim! Gireceğim yere dürüstlükle girmemi sağla; çıkacağım yerden de dürüstlükle çıkmamı sağla. Bana tarafından, hakkıyla yardım edici bir sultan kuvvet ver. 81-Yine de ki: Hakk geldi; bâtıl yıkılıp gitti. Muhakkak bâtıl yıkılmaya, silinmeye mahkumdur. “Gecenin bir vaktinde uyanarak…teheccüd kıl.” Yani, gecenin bir vaktini teheccüd namazına tahsis et. “Sana mahsus bir nafile olmak üzere…” farz kılınan namaza ek olarak sana özgü bir nafiledir bu. Çünkü gece, nefis makamının alametidir. Bu yüzden bu vaktin daha fazla ibadete tahsis edilmesi gerekir. Çünkü sair makamlardan çok daha fazla bu makamın namaza ihtiyacı vardır. Böylece senin ümmetinden salikler de nefislerini boyun eğdirmede sana uyarlar. Senin istikamet makamındaki temkinin de pekişir. Nitekim Resulullah (s.a.v) şöyle buyurmuştur: “Şükreden bir kul olmayayım mı?” “Rabbinin, seni, övgüye değer bir makama göndereceğini umabilirsin.” Herkesin övmekle yükümlü olduğu bir makama yani. Bu da Mehdi’nin (a.s) zuhuruyla gerçekleşen “hatmu’l velayet” makamıdır. Çünkü Hatemu’n Nübüvveti bir açıdan övgüye değer makamdadır (Makam-ı Mahmud). Bu da Hatemu’n Nübüvvet olması cihetidir. Bir diğer açıdan ise övgüye değer değildir. O da Hatmu’l Velayet cihetidir. O bu cihetten Hamdiyet makamındadır. Velayetin hatmi gerçekleşince, bütün cihetlerden Makam-ı Mahmud’da olur.

İSRÂ SURESİ • 673

“Ve şöyle niyaz et: Rabbim!…girmemi sağla.” Ve aynında vahdet huzuruna girmemi sağla, “dürüstlükle (sıdk ile) girmemi.” güzel ve hoşnut olunan bir girişle girmemi sağla. Gözün başkasına kayması, benliğin zuhuru şeklindeki azgınlık ve ikilik şaibesi olmaksızın sıddîyk halde sıdk ile… yine “çıkmamı da sağla…” Hakkani / bahşedilmiş varlıkla tafsile dönüş sırasında kesrete çıkmamı “dürüstlükle…” güzel ve hoşnut olunmuş bir şekilde olarak sıdk ile çıkmamı sağla. Nefse ve sıfatlarına meyletmek şeklinde telvin afeti ve istikamet yolundan ayrılmak suretiyle hidayetten sonra sapma, davudiye fitnesi gibi adalet yasalarından zorbalığa kayma söz konusu olmaksızın sıddîyk olarak çıkmamı sağla. “Bana tarafından, hakkıyla yardım edici bir sultan kuvvet gönder.” Tespit ve temkinle yardım edici bir kuvvet gönder ki, fena sonrası beka halinde seninle eşya arasında olayım, nefsimle değil. Nitekim, Resulullah (s.a.v) şöyle buyurmuştur: “Beni bir göz açıp kapama anı kadar bile nefsime bırakma.” Ya da kastedilen anlam şudur: Bana izzet ve seninle kahretme kuvveti ver ki, bununla senin dinini güçlendireyim ve diğer tüm dinlerden üstün kılayım. “De ki: Hakk geldi…” değişmez, dönüşmez Hakkani zorunlu varlık geldi; “batıl yıkılıp gitti…” yok olmaya, değişmeye, zeval bulmaya elverişli mümkün beşeri varlık yok oldu. “Zaten batıl…” mümkün varlık aslında fanidir; fena musibetine maruz kalıp fena bulan sabit bir şey değildir. Bilakis, fani olan ezelden fanidir; baki olan da hep bakidir. Ancak, biz batıl fasit bir vehimle perdelenmiştik; şimdi ortaya çıktık. 82-Biz, Kur’an’dan öyle bir şey indiriyoruz ki o, müminler için şifa ve rahmettir; zalimlerin ise yalnızca ziyanını artırır. 83-İnsana nimet verdiğimiz zaman (bizden) yüz çevirip yan çizer; ona bir de zarar ziyan dokunacak olsa iyice karamsarlığa düşer. 84-De ki: Herkes, kendi mizaç ve meşrebine göre iş yapar. Bu durumda kimin doğru bir yol tuttuğunu Rabbiniz en iyi bilendir. “ …İndiriyoruz…” Kuşatıcı genel” Kur’ani akıldan, furkani aklın tafsilatını tedrici olarak bölümler halinde, sıfatların zuhuru oranında Hakkani varlığın üzerine indiriyoruz. Yani senin zatında mücmel ve gizli olan şeyleri tafsilatlı ve açık olarak üzerine indiriyoruz ki, ümmetinde

674 • TEFSİRİ KEBİR / TE’VİLÂT”

gaibe iman eden istidat sahiplerinin cehalet, şüphe, nifak kalp körlüğü, kin, garaz ve kıskançlık gibi kalp hastalıklarına şifa olsun. Biz onları böylece arındırmış oluyoruz. Bir rahmet olarak indiriyoruz ki, onlara kemalat ve fazilet olarak yansır. Hikmet ve irfanla onları süsler. “Zalimlerinse…arttırır…” rezilliklerle, zulmani perdelerle istidatlarını eksiltenlerin, bedensel heyetlerle ve nefsani sıfatlarla kemalattan kendilerine düşen paylardan kısanların ise “yalnızca ziyanını arttırır.” Kendilerinde bulunan şüphe, cehalet, körlük ve gaflet gibi özelliklerin yanında nefislerinin inkâr, inat, büyüklenme, dik başlılık, riya ve nifak gibi sıfatlar zuhur etmesi suretiyle hüsranlarını arttırır. “İnsana nimet verdiğimiz zaman…” zahiri bir nimeti bahşettiğimiz zaman “yüz çevirir…” nefis ve bedenle beraber olduğu için. Çünkü sınırlı bedensel kuvvetler nimet sebebiyle vuku bulan mümkün ama sınırsız şeyleri düşünemez, nimetin olmaması durumunda onunla irtibatlı şeylerin de geri çevrileceğini tasavvur edemez. Ayrıca sadece geçici dünyevi şeyleri görebilir. Nefsi kalbe baskın geldiği ve benliğiyle zuhur ettiği için de büyüklenir, firavunlaşarak yan çizer. Yani nefsi tarafında durup Hak’tan uzaklaşır, yüz çevirerek bir yana sıvışır. Kendisine bir kötülük isabet ettiğinde şer canibinde yer alır. Bütün bunların nedeni; kudret sahibinden ve kudretinden perdelenmiş olmasıdır. Eğer basiret gözüyle baksaydı, her iki halde de Allah’ın kudretini müşahede ederdi ve ilk durumda şükrün nimeti kalıcılaştırdığına, ikinci halde de sabrın belaları defettiğine kesin kanaat getirir, şükrederdi, sabır gösterirdi. Nimet verenin kudret sahibi olduğunu bilirdi. Dolayısıyla nimete kavuştuğu zaman şımararak, azgınlaşarak yüz çevirmez, nimetin zail olmasından korkarak nimeti verenden gafil olmazdı. Bir musibete uğradığı zaman da telaşa kapılarak, feryat figan ederek ümitsizliğe düşmezdi; belayı vereni gözeterek bu belanın üzerinden kalkmasını umardı. “De ki: Herkes, kendi mizaç ve meşrebine göre iş yapar.” yaratılışına ve içinde bulunduğu makamda kendisine galip olan melekesine göre amel eder. Kimin makamı nefis ise, mizacı ve karakteri makamın tabiatına göre belirginleşir, yukarıda sözünü ettiğimiz yüz çevirme ve ümitsizliğe düşme şeklinde belirginleşen amelleri işler. Kimin makamı kalp ise, mizacı da fazilet seciyesi olur. Dolayısıyla, bu seciye

İSRÂ SURESİ • 675

uyarınca şükür ve sabır şeklinde belirginleşen amelleri işler. “Kimin doğru bir yol tuttuğunu Rabbiniz en iyi bilendir.” bu amel edenlerden, yani kalp seciyesi uyarınca hayır işleyenlerle, nefis tabiatı uyarınca kötülük işleyenlerden kimin doğru yolda olduğunu en iyi o bilir ve amellerine göre karşılıklarını verir. 85-Sana ruh hakkında soru sorarlar. De ki: Ruh, Rabbimin emrindendir. Size ancak az bir bilgi verilmiştir. 86-Hakikâten, biz dilersek sana vahyettiğimizi ortadan kaldırırız; sonra bu durumda sen de bize karşı hiçbir koruyucu bulamazsın. 87-Ancak Rabbinin rahmeti (sayesinde Kur’an bâki kalmıştır). Çünkü O’nun sana lütufkârlığı çok büyüktür. “Sana ruh hakkında soru sorarlar. De ki: Ruh, Rabbimin emrindendir.” Ruh, halk (yaratılış) âleminden değildir. Bu yüzden onu, idrakleri histen ve maddi şeylerden öteye geçmeyen zahir ve bedenli varlıklara, algıladıkları kimi tavsiflere benzeterek tarif etmenin imkânı yoktur. Bilakis ruh emir, yani ibda’ âlemindendir. Burası ise heyuliden mücerret zatların, şekilden, renkten, cihetten ve mekândan beri cevherlerin âlemidir. Ey varlıkla, kevnle perdelenmişler! Sizin onu idrak etmenize imkân yoktur. Çünkü idrakiniz ve ilminiz onu algılama, kavrama hususunda yetersizdir. “Size ancak az bir bilgi verilmiştir.” O da maddiyata ilişkin bilgidir, ki basit, değersiz bir kırıntı hükmündedir, Allah’ın ve ilimde derinleşenlerin ilmi karşısında. “Hakikâten, biz dilersek sana vahyettiğimizi ortadan kaldırırız…” fena mahallinde tamamen silmek suretiyle veya telvin nedeniyle keşif sonrası perdelenme nedeniyle gideririz; “sonra bu durumda sen de bize karşı hiçbir koruyucu bulamazsın.” Sana vahyi geri getirmek üzere bizim aleyhimize sana vekil olacak kimseyi bulamazsın. “Ancak…” sana yönelik ileri düzeydeki inayetimizden kaynaklanan ve sana özgü kıldığımız büyük rahmet hariç. Bu, Allah katında garanti edilen rahmetin en büyük mertebesidir ki bu sayede ona eksiksiz kemal bahşedilir. Yani, biz, zatımızla tecelli etseydik, vahiy de sen de var olamazdınız. Ama biz Rahmet sıfatımızla ve Rahim ismimizle tecelli ettiğimiz için sen de var oldun, vahiy de. Aynı şekilde, eğer biz celal sıfatıyla tecelli etseydik, sen

676 • TEFSİRİ KEBİR / TE’VİLÂT”

vahiyden de irfandan da perdelenirdin. “Çünkü O’nun lütufkârlığı…” Hakkani varlık bahşettikten sonra vahyetmesi ve rabbani eğitimle seni terbiye etmesi şeklinde belirginleşen sana yönelik lûtfu “çok büyüktür…” ezelden beri böyledir. 88-De ki: And olsun, bu Kur’an’ın bir benzerini ortaya koymak üzere ins ü cin bir araya gelseler, birbirlerine destek de olsalar, onun benzerini ortaya getiremezler. 89-Muhakkak ki biz, bu Kur’an’da insanlara her türlü misali çeşitli şekillerde anlattık. Yine de insanların çoğu inkârcılıktan başkasını kabullenmediler. 90-Onlar: «Sen, dediler, bizim için yerden bir kaynak fışkırtmadıkça sana asla inanmayacağız.» 91- «Veya senin bir hurma bahçen ve üzüm bağın olmalı; öyle ki, içlerinden gürül gürül ırmaklar akıtmalısın.» 92- «Yahut, iddia ettiğin gibi, üzerimize gökten (semadan) parçalar yağdırmalısın veya Allah’ı ve melekleri gözümüzün önüne getirmelisin.» 93- «Yahut altından bir evin olmalı, ya da göğe çıkmalısın. Bize, okuyacağımız bir kitap indirmediğin sürece (göğe) çıktığına da asla inanmayız.» De ki: Rabbimi tenzih ederim. Ben, sadece beşer bir resulum. 94-Zaten, kendilerine hidayet rehberi geldiğinde, insanların (buna) inanmalarını sırf, «Allah, resul olarak bir beşeri mi gönderdi?» demeleri engellemiştir. 95-De ki: Eğer yeryüzünde itminan (yerleşmiş), adımlarla gezip dolaşan melekler olsaydı, elbette onlara semadan, Resul olarak bir melek gönderirdik. 96-De ki: Benimle sizin aranızda gerçek şahid olarak Allah kâfidir. Zira O, kullarını hakikâten bilip görmektedir. 97-Allah kime hidayet verirse, işte doğru yolu bulan odur; kimi de hidayetten uzak tutarsa, artık onlara, Allah’tan başka dostlar bulamazsın. Kıyamet gününde onları kör, dilsiz ve sağır bir halde yüzükoyun haşrederiz. Onların varacağı ve kalacağı yer cehennemdir ki, ateşi yavaşladıkça onun alevini artırırız.

İSRÂ SURESİ • 677

98-Cezaları işte budur! Çünkü onlar, âyetlerimizi inkâr etmişler ve: «Sahi bizler, bir kemik yığını ve kokuşmuş toprak olduktan sonra yeni bir yaratılışla diriltilmiş mi olacağız?» demişlerdir. 99-Düşünmediler mi ki, gökleri (semavatı) ve yeri (arzı) yaratmış olan Allah, kendilerinin benzerini yaratmaya da kadirdir! Allah, onlar için bir ecel (vâde) takdir etti. Bunda şüphe yoktur. Ama zalimler, inkârcılıktan başkasını kabullenmediler. “De ki: And olsun, bu Kur’an’ın bir benzerini ortaya koymak üzere ins ü cin bir araya gelseler, birbirlerine destek de olsalar, onun benzerini ortaya getiremezler.” Çünkü Kur’an’ı taşıyan kâmil istidat sırf sana özgüdür. Sen âlemin kutbusun. Senden taşan şeyler onlara taraf sızar. Onun gibisini getirmelerine imkân olmadığı gibi, onu taşımaya da güç yetiremezler. Bu yüzden onların çoğu “inkârcılıktan başkasını kabullenmediler.” Yerden pınarlar fışkırtmak, hurma ve üzüm bağları oluşturmak, göğü parça parça düşürmek, göğe yükselmek, melekleri getirmek gibi hayali oldukları kadar imkânsız da olan istidatlarına ve idraklerine uyan cismani mucizeler gösterilmesini istediler. Onlara şu şekilde cevap veriliyor: “Eğer yeryüzünde (arzda) itminan (yerleşmiş) adımlarla gezip dolaşan melekler olsaydı…” yani, kendileri meleklik heyetinden mücerret nefisler olarak yeryüzünde bulundukları sürece meleklerin inmesine imkân yoktur. Aksine, eğer inecek olsalar, ancak bedene bürünmüş olarak inebilirler. Nitekim yüce Allah şöyle buyurmuştur: “Eğer Resulu bir melek kılsaydık muhakkak ki onu insan sûretine sokar onları yine düşmekte oldukları kuşkuya düşürürdük.” (Enam, 9) aksi takdirde onları algılamanız, idrak etmeniz mümkün olmaz ve inkârınız üzere devam ederdiniz. Bedene büründükleri için de onların melekler olduklarını tasdik etmezdiniz. Dolayısıyla her iki halde de tavrınız inkârdan başka bir şey olmayacaktı. Daha doğrusu siz her durumda inkâr edecektiniz. Tıpkı yarasanın güneşin ışığını inkâr etmesi gibi. Allah, kimi ezeli inayeti uyarınca ve ilk fıtrat çerçevesinde nuruyla doğru yola iletirse “işte doğru yolu bulan odur.” Sadece odur, başkası değil. “Kimi de hidayetten uzak tutarsa.” bu nuru ondan alıkoyarsa “artık onlara…dostlar bulamazsın.” onları doğru yola iletecek yardımcılar bulamazsın. “Allah’tan başka” …Onları Allah’ın kahrından koruyacak kimseyi bulamazsın.

678 • TEFSİRİ KEBİR / TE’VİLÂT”

“Kıyamet gününde onları…yüzükoyun haşrederiz.” Başları önde haşrederiz. Çünkü süfli cihetin çekimine kapılmışlardır. Ya da dünyada iken üzerinde bulundukları varlıkları ve zatları üzerinde haşrederiz. Nitekim Resulullah (s.a.v) şöyle buyurmuştur: “Nasıl yaşarsanız öyle ölürsünüz; nasıl ölürseniz öyle dirilirsiniz.” Şu halde ayette geçen “vech” ten maksat, bütün araz ve gerekleriyle mevcut olan zatlarıdır. Yani bir fazlalık ve eksiklik olmaksızın ilk halleri üzere haşredilirler. “kör…” olarak. İlk hallerinde oldukları gibi hidayete karşı kör olurlar. “sağır…” olarak . Hak söze karşı sağır olurlar. Çünkü söylenen sözle neyin kastedildiğini idrak edemezler. Yani anlamalarını, kavramalarını sağlayacak bir kalpleri yoktur. Anlamadıkları şeyi nasıl ifade edebilirler? Yine anlamadıkları için de anlaşılan makul bir sözü duyamazlar da. Bu yüzden ne ilham yoluyla Allah’tan gelen bir şeyi anlamak ne de insanların sözlerini duymak ve ne de görerek ibret olmak şeklinde hidayete erdirici bir etkiye maruz kalabilirler. “Ateşi yavaşladıkça onun alevini arttırırız.” Bu ifade şu ayete benziyor: “Onların derileri pişip acı duymaz hale geldikçe, derilerini başka derilerle değiştiririz.” (Nisa, 56) Hatta üzerinde durduğumuz ayet, bu anlamı vermek bakımından Nisa suresinin ilgili ayetinden daha etkili bir ifadeye sahiptir. Bunun sebebi, onların bizim sıfatlarımızdan, özellikle dirilişe güç yetirmemizden perdelenmiş olmaları ve ölümden sonra yeniden dirilişi inkâr etmeleridir. Göklerin (semavatın) ve yerin (arzın) yaratılışının delalet ettiği kudreti inkâr ettiler. 100-De ki: Rabbimin rahmet hazinesine eğer siz sahip olsaydınız, yoksulluk korkusuyla infak etmez kıstıkça kısardınız. İnsanın eli pek sıkıdır! 101-And olsun biz, Musa’ya açık açık dokuz âyet verdik. Haydi İsrailoğullarına sor. Musa onlara geldiğinde Firavun ona, «Ey Musa! dedi, senin büyülenmiş olduğunu sanıyorum!» 102- (Musa Firavun’a:) «Pek âlâ biliyorsun ki, dedi, bunları, birer ibret olmak üzere, ancak, göklerin (semavatın) ve yerin (arzın) Rabbi indirdi. Ey Firavun! Ben de senin hakikâten mahvolduğunu sanıyorum!» 103-Derken, Firavun onları ülkeden çıkarmak istedi. Bu yüzden, biz onu ve maiyetindekilerin hepsini (denizde) boğduk.

İSRÂ SURESİ • 679

104-Arkasından da İsrailoğullarına: «O topraklarda oturun! Ahiret vaadi tahakkuk edince, hepinizi toplayıp bir araya getireceğiz» dedik. 105-Biz Kur’an’ı Hakk olarak indirdik; o da Hakkı getirdi. Seni de ancak müjdeleyici ve uyarıcı olarak gönderdik. 106-Biz onu, Kur’an olarak, insanlara dura dura okuyasın diye (âyet âyet, sûre sûre) ayırdık ve onu peyderpey indirdik. “De ki: Rabbimin rahmet hazinesine eğer siz sahip olsaydınız… kıstıkça kısardınız.” Nefislerinizin sıfatlarının yanında durduğunuz, ötesine geçmediğiniz için. Nefsin sıfatlarının bir özelliği de özünden, yaratılışından kaynaklanan cimriliktir. Çünkü, nefsin idraki, dar kapsamlı maddi şeyler gibi duyularla algılanan olgularla sınırlıdır. Ayrıca, öteki sınırsız bereketlerden, geniş rahmetten perdelenmiştir sınırlı olan. Bu sınırsız bereket ve geniş rahmet ancak basiretin hidayet nuruyla sürmelenmesiyle idrak edilir. Böyle olmayanlar sahip oldukları şeylerin tükenmesinden, kesilmesinden endişe ederler. “Açık dokuz ayet…” Hicr suresi kapsamında bu ayeti ele aldık. “Biz Kur’an’ı Hakk olarak indirdik.” Biz Kur’an’ı, ancak Nebiynin (s.a.v) beşeriyetini fena makamında bütünüyle yok ettikten, kadimin karşısında hadisi nefyettikten, vacip ve baki zatın parıldayışları karşısında imkân karanlığının büzülüp kaybolmasından sonra ikinci bir fark haliyle indirdik ki, Nebiy Kur’an için varlık mahalli olsun. Dolayısıyla Kur’an’ın indirilişi tafsilat hükümlerinin cem aynından tafsili mazharın üzerine zuhur etmesinden ibarettir. Kur’an’ın indirilişi Hak’tan Hakk’a Hakk ile olmuştur. Bu tevili esas aldığımızda Kur’an’ın Hakk olarak indirilişi, bir yere yerleşmek anlamında “falan yere indi” ifadesindeki gibi bir anlama gelmektedir. Ama bu anlamı elde etmek için ikinci “ba” harfi cerr’inin zarfiyet anlamını kazandırmaya yönelik olarak kabul edilmesi gerekir. Tıpkı “Bağdat’a indim” demek gibi. Birinci “ba” harfi cerr’i ise hal ifade eder. Yani, her iki anlamda da Hak içerikli, Hak ile indirdik. Ya da batılın zıddı olan hakk olarak indirdik. Yani hakikât ve hikmetle indirdik. Fakat, “Allah” anlamında Hak ile indirilmesine gelince, bu durumda kastedilen anlam şu olur: Onu sıfatı üzerine, yani Hakk’a indirdi. “Biz onu, Kur’an olarak…ayırdık…” hallere, maslahatlara ve sıfatlara göre onu kabul etmenin mazharı ve muktezası olmaya yatkın istidatların zuhuru oranında indirdik. Nitekim “Eğer seni sebatkar kılmasaydık…” ayetinde bu anlama işaret etmiştik.

680 • TEFSİRİ KEBİR / TE’VİLÂT”

107-De ki: Siz ona ister inanın, ister inanmayın; şu bir gerçek ki, bundan önce kendilerine ilim verilen kimselere o (Kur’an) okununca, derhal yüz üstü secdeye kapanırlar. 108-Ve derlerdi ki: Rabbimizi tesbih ederiz. Rabbimizin vaadi mutlaka yerine getirilir. 109-Ağlayarak yüz üstü yere kapanırlar. (Kur’an okumak) onların saygısını artırır. 110-De ki: «İster Allah deyin, ister Rahman deyin. Hangisini deseniz olur. Çünkü en güzel isimler O’na hastır.» Namazında yüksek sesle okuma; onda sesini fazla da kısma; ikisinin arası bir yol tut. “De ki: Siz Ona ister inanın, ister inanmayın…” Sizin varlığınız bizim katımızda yokluk gibidir. Ondan maksat, sizin doğru yola iletilmeniz değildir. Çünkü sizin kalplerinizin üzeri mühürlenmiştir, Allah katında ve varlıkta sizin bir yeriniz yoktur. Siz, imkân bölgesinde yırtık bir çul konumundasınız. Bu bağlamda sadece alimlere itibar edilir. Onlar, beka âleminde Allah katında varlık sahibidirler. Verilen haberlerde onlar dikkâte alınır. Bak; Kur’an onlara okunurken ve Kur’an’ı dinlerlerken nasıl “yüz üstü secdeye kapanıyorlar…” onu benimsiyorlar, kabul ediyorlar, hakikâtini tanıyorlar. Çünkü onu biliyorlar. Onu tanımaları istidadın nuraniliğinden, onunla uyumlu olmasından ve kemallerinin nurundan kaynaklanmaktadır. Onlar arınmışlardır. Onun Allah katından indirilen bir kitap olduğunu, O’nun tarafından vaat edildiğini, sadece O’na ait olduğunu biliyorlar. Çünkü yakini olarak inandıklarıyla uyumlu olduğunun farkındadırlar. Çünkü hakk inanç (iman) hiçbir zaman değişmez, aynıdır. “Onların saygısını arttırır.” Ondan etkilendikleri ve onu kabul etme hususunda güzel bir tutum takındıkları için yumuşak ve boyun eğen bir edayla hikmetini benimserler. “De ki: İster Allah deyin…” İster bütün sıfatları kapsayan zat içinde fena bulmak suretiyle Allah deyin, “ister Rahman deyin…” ister sıfatların anası olan sıfatta fena bulmak suretiyle rahman deyin. “Hangisini…” bu iki makamdan hangisini talep edersen, orada yoksun. Senden geride bir şey kalmaz, ismin, aynın ve eserin olmaz. Çünkü rahman bu zattan başkasına isim olmaz ve bu sıfatın, rahmani rahmetin

İSRÂ SURESİ • 681

başkası için sabit olması da mümkün değildir. Dolayısıyla varlık kalıntısının bulunmasını gerektirmez. Ama sair isim ve sıfatlar için farklı bir durum söz konusudur. “En güzel isimler ona hastır.” bütün güzel isimler bu makamda ona özgüdür, sana değil. “Yüksek sesle okuma…” şühud namazında, namaz sıfatını nefsinden izhar etmek suretiyle yüksek sesle okuma. Aksi takdirde azgınlığa ve benliğin zuhuruna işaret etmiş olursun. “Sesini kısma…” sesini çok da kısma. Bu da, beka makamına dönmeden fena mahallinde yok edilmeyi gösterir. Ki o zaman hiç kimsenin sana tabi olması mümkün olmaz. “İkisinin arası bir yol tut.” İstikamete delalet eden, kesret âleminde adalet çizgisine bağlılığı ifade eden, Hak ile dosdoğru yoldan ayrılmamaya işaret eden bir tutum takın. 111- «Elhamdulillahî ellezi lem yettehiz veleden ve lem yekun lehu şerîkun fî elmulki ve lem yekun lehu veliyyun mine’zzulli ve kebbirhu tekbiren. / Çocuk edinmeyen, hakimiyette ortağı bulunmayan, âcizlikten ötürü bir dosta da ihtiyacı olmayan Allah’a hamd olsun» de ve tekbir getirerek O’nun şanını yücelt! “De ki: Allah’a hamd olsun…” Ancak tek zata özgü olan İlahi kemalatı ve rahmani sıfatları izhar et. “Çocuk edinmemiştir…” Kendi cinsinden bir mevcudun illeti olmamıştır. Çünkü malul olan zorunlu olarak illete muhtaç, zat olarak mümkün ve hakikât olarak da madum olur. Böyle bir varlık, her bakımdan zatı itibariyle vacip hakkın cinsinden bir mevcut olabilir mi?! “Ortağı yoktur…” kahır gücü ve hakimiyette ona eşit mülkünde bir ortağı yoktur. Olsaydı zorunlu varlık ve hakikâtte ortak olurlardı. Dolayısıyla her birinin diğerinden ayırt edilmesi ve bunun da zorunlu hakikât olmayan bir şey olması kaçınılmaz olurdu. Bu durumda da terkip olurlardı. Böylece her ikisi de vacip değil mümkün olurdu. Aynı şekilde eğer bağımsız, kendi başlarına etkileri olmasaydı, hiçbiri ilah da olamazdı. Eğer içlerinden biri etki bakımından bağımsız olsaydı, bu etki sahibi ilah olurdu, öbürü değil. Ve bu öbürü onun ortağı olamazdı. Ama her ikisi de bağımsız etki gösterseydi, bu da şayet birlikte hareket etselerdi iki bağımsız müessirin aynı malul üzerinde birleşmelerini gerektirirdi, aksi takdirde ikisinden sadece birinin ilahlığı söz konusu olurdu. Bu öbürü tesirde bulunanın fiiline razı olsun veya olmasın fark etmezdi.

682 • TEFSİRİ KEBİR / TE’VİLÂT”

“Acizlikten ötürü bir dosta da ihtiyacı yoktur.” İllet veya bir illetin takviye edici cüzü olarak ona yardım edecek, onu edilgenlik ve yokluk zilletinden kurtaracak bir kimse yoktur. Aksi takdirde, varlığı zorunlu (Vacibu’l vucud) ilah olamazdı. Bilakis, varlığı mümkün olurdu. Sen nefsinle değil onunla kaim bir habib olduğun için “Onun şanını yücelt…” “O”nu başka sıfatlar içinde bir sıfatla ve başka suretler içinde bir suretle kayıtlanmaktan, ya da bu noksanlıklardan herhangi birinin Ona ilişmesinden, dolayısıyla özel bir varlığa münhasır olmaktan tenzih et. Allah bütün bunlardan yücedir, uludur. “Tekbir getirerek…” yücelt. Onun kudreti ölçülemez, künhü bilinemez. Çünkü O’na fazladan ilave olacak, O’na nispet edilecek başka bir varlığın olması imkânsızdır. Bilakis, Ondan başka tasavvur edilen ve akledilen her şey yok hükmündedir. Dolayısıyla hiçbir şey Onun gibi ululanamaz. VAllaHU el Hakku el-muvafık. “O” ALLAH Hakkdır ve başarıya ulaştıran “O”dur. AllaHU Ekber AllaHU Ekber La ilahe illa-AllaHU ve’AllaHU Ekber AllaHU Ekber ve lillahil hamd. La ilahe illa-AllaHU vahdeHU la şerike leh. LeHU’lmülkü ve leHU’lhamdu ve HUVE ala külli şey’in Kadir. Subhanallahî ve’lhamdu lillahî ve la ilahe illa-AllaHU v-AllaHU Ekber. Ve la havle ve la kuvvete illa billahil aliyyil aziym.

KEHF SURESİ • 683

KEHF SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1.2.3-Hamd Allah’a mahsusdur, O, (insanları) kendi tarafından çetin bir azap ile ikaz etmek, iyi iş ve davranışlarda bulunan müminlere, kendileri için… güzel bir ecir bulunduğunu müjdelemek ve «Allah evlât edindi» diyenleri de uyarmak için kuluna (Muhammed’e), kendisinde hiçbir (tezat ve) eğrilik bulunmayan dosdoğru Kitab’ı indirdi. “Hamd Allah’a mahsusdur… kuluna… Kitabı indirdi…” Yüce Allah, cem itibariyle tafsil lisanıyla kendini, kitabı indirme niteliğine sahip olmakla övüyor. Bu, cem anlamını tafsil suretine derc etmeye örnektir. Dolayısıyla tafsil ve cem açısından öven de övülen de Odur. Çünkü hamd, ilâhi kemalatı, cemal ve celal sıfatlarını, ezeli inayet çerçevesinde onu kendine tahsis ettikten sonra yükseliş/miraç itibariyle Muhammedi zat üzerinde izhar etmekten ibarettir. Buna da “ kulu” ifadesindeki izafet ile işaret edilmiştir. Şöyle ki: Yüce Allah, ezelde Hz. Muhammed’in (s.a.v) aynını feyzinden mutlak kemali alma kabiliyetine sahib kılmıştır. Cem Kitabını bil kuvve onun içine yerleştirmiştir ki, bu, kâmil istidattır. Kitabın O’na indirilmesi (inzal olunması), bu hakikâtlerin vahdani cem mümkününden insani mazhar üzerinde izhar edilmesinden ibarettir. Dolayısıyla bu ikisi nüzul ve yükseliş itibariyle birbirlerine zıttırlar. İnzal, hakikâtte yüce Allah’ın Nebisine hamd etmesidir. Çünkü en uzak gaybın kapsamında gizli olan anlamlar Hz. Muhammed’in (s.a.v) kalbine indirilmeden Allah’a hakkıyla hamd etmesi mümkün olmazdı. Allah ona hamd etmedikçe onun Allah’a hamd etmesi mümkün olmazdı. Daha doğrusu onun Allah’a hamd etmesi Allah’ın ona hamd etmesi demektir. Nitekim Resulullah (s.a.v) şöyle buyurmuştur: “Seninle ilgili tüm hamdleri sayamam. Sen, senin kendine hamd ettiğin gibisin.” Allah önce cem aynında tafsil itibariyle kendini övmüştür, sonra tersini yaparak “Elhamdulillah = Allah’a hamdolsun” demiştir.

684 • TEFSİRİ KEBİR / TE’VİLÂT

“Kendisinde…bulunmayan…” yani kulunda “hiçbir tezat ve eğrilik…” hiçbir kayma ve başkasına meyil yoktur. Nitekim bir ayette şöyle buyurmuştur: “Gözü kaymadı ve sınırı aşmadı.” (Necm, 17) Yani müşahedesinde Allah’tan başkasını görmedi. “dosdoğru…” yani onu dosdoğru, müstakim kılmıştır. Nitekim bir ayette ona şöyle emretmiştir: “emrolunduğun gibi dosdoğru ol! (Hud, 112) Bunun anlamı şudur: Onu kendi içinde fena bulmuş bir muvahhid kıldı. Başkasıyla veya nefsiyle müşahede eden perdelenmiş biri kılmadı. Çünkü nefsi de mümkün gayridir. Onu beka hali üzere müstakim kıldı. Nitekim, bir ayette şöyle buyurmuştur: “Şüphesiz, Rabbimiz Allah’tır deyip, sonra dosdoğru yolda yürüyenler…” (Fussilet, 30) Yani, Allah, Hz. Muhammed’i (s.a.v) kulların işlerinden ve hidayetlerinden sorumlu tuttu, bu iş üzerine kaim eyledi. Çünkü birini kemale erdirme, kemal üzere olmaya bağlıdır. Hz. Resulullah (s.a.v) kendi nefsini doğrultma ve tezkiye etme ameliyesini tamamladıktan sonra ümmetini oluşturan kişilerin nefislerin onun nefsinin yerine ikame edildi ve Ona onların nefislerini doğrultma ve tezkiye etme emredildi. Bu anlamdan dolayıdır ki Hz. İbrahim (a.s) “ümmet” olarak nitelendirilmiştir. Bu kaimlik, insanları hidayete erdirme sorumluluğu bu emre muhatap olanın istikamet üzere oluşunun kapsamındadır ve o hakikâtte bu niteliğe sahiptir. “İkaz etmek için…” Bu kelimenin orijinalinin başındaki “lam” harfi cerr’i daha önce yer alan “kayyimen” ifadesi üzerinde gramatik açıdan etkili olan “amil” e taalluk eder. Yani, onu kulların işleriyle kaim olmakla görevlendir ki “çetin bir azap ile ikaz etsin…” cümle içinde il mefulun hazfedilmesi de anlamı genelleştirmeye yöneliktir. Çünkü, kâfir olsun mümin olsun hiç kimse bu çetin azaptan emin olamaz. Nitekim, yüce Allah kutsi bir hadiste şöyle buyurmaktadır: “Doğruları, benim gayur/kıskanç olduğum, günahkârları da Benim çok bağışlayıcı olduğum hususunda uyar.” Şu halde çetin azap Allah’ın kahrından ibarettir. Bu yüzden yüce Allah, ifade içinde azabı nekre/belirsiz kullanarak azametini vurgulamıştır. Yani, Allah’ın azametine yaraşan bir azap. Sonra bu anlamı daha iyi vurgulamak için azabı “çetin” vasfıyla nitelemiş ve “kendi tarafından” buyurarak kendine tahsis etmiştir.

KEHF SURESİ • 685

Kahır iki kısma ayrılır: Biri, hem zahiri hem batını kahır olan salt kahır. Şirk ile perdelenmiş kimselere özgü kahır gibi. Biri zahiri kahır, batını ise lütuf olan kahır. Lütuf da böyledir. Nitekim, Emirülmüminin (a.s) şöyle buyurmuştur: “Düşmanlarına yönelik gazabı onlara sunduğu nimetin genişliği oranında şiddetlenen, dostlarına yönelik rahmeti onları uğrattığı cefanın oranında belirginleşen Allah, noksan sıfatlardan münezzehtir.” İkinci kısım kahra örnek fena ehli muvahhitlere has olanıdır. Sonra üzerinde durduğumuz ayetin orijinalinde uyarı kelimesinin herkes için mutlak olarak kullanılmış olması dikkât çekme amacına yöneliktir. Sonra lütuf ve kahır sıfatlara ve hakkedişlere göre kayıtlı olacak şekilde açıklanıyor ve şöyle buyruluyor: “Müminlere…müjdelemek…için.” Yani muvahhitleri müjdelemek için. Çünkü onlar “Allah evlat edindi…” diyen müşriklere karşıt olarak yer almışlardır. “İyi iş ve davranışlarda bulunan…” kalıcı hayır ve faziletler işleyenler. Çünkü güzel ecir, amellerle hakkedilen eserler ve fiiller cennetinden kaynaklanır. 4- “ Allah evlat edindi” diyenleri uyarmak için. 5-Ne onların (Allah evlât edindi, diyenlerin), ne de atalarının bu konuda hiçbir bilgisi yoktur. Ağızlarından çıkan bu söz ne büyük oldu! Yalandan başka bir şey söylemiyorlar. 6-Bu yeni Kitab’a inanmazlarsa (ve bu yüzden helâk olurlarsa) arkalarından üzüntüyle neredeyse kendini harap edeceksin. Biliniz ki, uyarı “nezir” ve müjdeleme “beşir”, Nebiynin (s.a.v) onların üzerine kaim olmasının gereği olan tekamülün kapsamında olmaları hasebiyle İlahi kahır ve lütuf sıfatlarının eseri ve neticeleridir. Ve kulun nefsinde bu ikisinin kabul edilmelerinin mahalli, gazap ve şehvettir. Çünkü kul, ancak gazap ve şehvet sıfatlarıyla ve onların fena bulmasıyla bu iki sıfatı kabul istidadına sahip olabilir. Nitekim, ancak bunların varlığıyla cesaret ve iffet faziletlerine de sahip olabilir. Bunlar yok olunca da onların yerini bu iki nitelik alır. Çünkü her biri öbür ikisinden birinin gölgesidir. Onların hasıl olmalarıyla da zail olurlar. Kalbin bunlara kanması, kemal derecesinde onlarla ahlaklanması durumunda kahırdan uyarı meydana gelir, bu da mahallin küfür ve şirki hakketmesi durumunda geçerlidir. Lütuftan da müjdeleme meydana gelir ve bu da iman ve salih amelin hakkedilmesi durumunda söz konusu olur. Çünkü feyiz, ancak mahallin müstahak olmasıyla mümkündür.

686 • TEFSİRİ KEBİR / TE’VİLÂT

“Ne onların, ne de atalarının bu konuda hiçbir bilgisi yoktur.” Bu sözle ilgili bir bilgileri yoktur. Bilakis, aşırı cehaletten ve ataları körü körüne taklit etmekten kaynaklanıyor, ilimden ve yakini inançtan değil. “ …Bu söz ne büyük oldu…” ifadesi de bu anlamı pekiştirmektedir. Yani ne büyük bir laf ettiler. “Ağızlarından çıkan…” bu söz ne büyük oldu! Kalplerinde bu sözün anlamına dair bir şey yoktur. Çünkü imkânsız bir şeydir, anlamının olması mümkün değildir. Yakini ilim gösteriyor ki tek zata, ulu ve vacip varlığa mümkün ve malul varlığın benzemesi imkânsızdır. Çocuk ise tür olarak babasına benzer, kuvvet bakımından ona denk olur. Zati müşahede mahlukatın Hak’ta, malulün meşhudda fena bulduğuna hükmeder. Dolayısıyla bırakın, benzerinin ve çocuğunun olmasını, ortada “O”ndan başkası, gayrisi de yoktur. Nitekim şairin biri şöyle demiştir: Varlık zahiren çok olsa da Hayatınıza and olsun, onda sizden başkası yoktur. “Yalandan başka bir şey söylemiyorlar.” Çünkü akli delil, zevk ve müşahede vicdanı, bu sözlerinin imkânsızlığını göstermektedir. “Neredeyse…harap edeceksin.” helak edeceksin “kendini…” yüz çevirmelerinden, arkalarını dönüp gitmelerinden dolayı duyduğun şiddetli üzüntü yüzünden. Çünkü Allah’ın yarattıklarına karşı şefkât beslemek, onlara merhamet etmek Allah’ı sevmenin bir gereği ve neticesidir. Hz. Resulullah (s.a.v) Allah’ın sevgilisidir. Mahbubiyetinin (Allah tarafından sevilmesinin) bir gereği onun da Allah’ı sevmesidir. Çünkü bir ayette “Allah, sevdiği ve kendisini seven…” (Maide, 54) buyurmuştur. Bu yüzden Hz. Resulullah’ın (s.a.v) Hakk’a yönelik sevgisi güçlü olduğu oranda Allah’ın mahlukatına yönelik şefkât ve merhameti de çoğalmıştır. Çünkü mahlukata yönelik şefkât, Allah sevgisinin gölgesidir. Bu yüzden onlara karşı şefkâti her zaman şiddetli olmuştur. Çünkü Allah’ın kulları, Resulullah’ın evlatları ve akrabaları gibidirler. Daha doğrusu, hakiki müşahede bağlamında bedeninin organları gibidirler. Bundan dolayı da kendini helak derecesinde onların hallerine üzülmüştür. Ayrıca Resulullah (s.a.v) şunu biliyordu: Seven, vuslatı sürdürmek suretiyle mahbubla güçlendiği anda, Allah tarafından sevildiği için kalplerce kabul edilmesi de belirginleşir.

KEHF SURESİ • 687

7-Biz, insanların hangisinin daha güzel amel edeceğini deneyelim diye yeryüzündeki her şeyi dünyanın kendine mahsus bir zinet yaptık. 8- (Bununla beraber) biz mutlaka oradaki her şeyi kupkuru bir toprak yapacağız. 9- (Resûlüm)! Yoksa sen, bizim âyetlerimizden Ashâb-ı Kehf ve Ashâb-ı Rakîm’in durumlarını şaşırtıcı mı buldun? Müşrikler Kur’an’a inanmayınca, Hz. Resulullah (s.a.v) nefsinden varlık kalıntısını hissetti ve halinin eksik olduğunu düşündü. Bu yüzden vecdi yükseldi ve amaca ulaşma isteğiyle nefsi bütünüyle kahretmeye karar verdi. Bu, insanlara karşı beslediği aşırı şefkâtten ve Allah’a yönelik kusursuz edebinden kaynaklanıyordu. Çünkü insanların iman etmeyişlerini kendi halinin zayıflığına bağlıyordu, onların istidatlarının olmayışına değil. Bu yüzden yüce Allah “Biz…yaptık…” buyurarak ona teselli verdi. yani, onların bu tavırlarından dolayı üzülme, çünkü onların tümünün helak olmasında senin bir sorumluluğun yoktur. Biz, bütün sebepleri, imtihan maksadıyla yokluktan varlık sahnesine çıkarırız. Sonra bu sebepleri ortadan kaldırırız; bunda ne hayıflanacak bir şey vardır, ne de eksiklik hissetmeyi gerektiren bir durum. Diğer bir ifadeyle, biz beden arzı üzerinde bulunan nefis, nefsin lezzetleri ve şehvetleri, sıfatlarının güçlerini, idrak ve dürtülerini nefis için “bir zinet” yaptık. Ta ki hangisinin onu daha çok egemenliği altına alacağı, nefsin rızası için hevasına daha asi olacağı ve benim muvafakatımı elde etmek için nefsine muhalefet etmeye güç yetireceği açığa çıksın. “Biz…yapacağız…” tecelli etmemizle, sıfatlarımızın tecellisiyle “oradaki her şeyi” , nefsin sıfatlarını üzerinde bitki olmayan kupkuru bir arazi gibi dümdüz yapacağız. Yani nefsi ve sıfatlarını hakiki ölümle veya tabii ölümle yok edeceğiz de buna aldırmayız. “Yoksa sen, bizim ayetlerimizden Ashab-ı Kehf ve Ashab-ı Rakim’in durumlarını şaşırtıcı mı buldun?” Yani, sen bizim bu inşa ve yok etme faaliyetimizi müşahede ettiğin zaman, Ashab-ı Kehf’in durumunun bizim bu ayetlerimizden daha şaşırtıcı olmadığını görürsün. Bilakis, şaşırtıcı olan bizim bu ayetlerimizdir.

688 • TEFSİRİ KEBİR / TE’VİLÂT

Bil ki, Ashab-ı Kehf (mağara arkadaşları) yedi kâmil kimsedir. Daima Hakk’ın emri ile kaimdirler ve âlem de onlarla kaimdir. Zaman katiyen onlardan hali olmaz. Yedi gezegenin sayısı kadar olup tıpkı onlara benzerler. Nitekim, bazı tefsirlere göre yüce Allah aşağıdaki ayetlerde işaret buyurduğu gibi suret âleminin düzeninin tedbirini bu yedi gezegene tevdi etmiştir: “…Yarıştıkça yarışanlara, iş düzenleyenlere and olsun…” (Naziat, 4-5) Bütün mana âleminin düzeninin ve suret âleminin kemale erdirilmesini de öne geçen yedi nefse tevdi etmiştir ki bunların her biri şekli varlık itibariyle bu gezegenlerden birine intisap eder. Kutup güneşe mensuptur. Mağaradan maksat bedenin içidir. Rakim ise, eğer mağara arkadaşlarının isimlerinin yazıldığı levha olarak tefsir edilirse, bundan maksat, üzerine duyuların ve azaların suretleri nakşedilen nefsin dışıdır. Şayet dağın ve mağaranın bulunduğu vadinin ismi olarak kabul edilirse, bu sefer de ondan maksat cismani âlem olur. Yok eğer mağara arkadaşlarının köpeğinin ismi olduğu kabul edilirse, bu sefer hayvani nefis, şayet bulundukları beldenin ismi kabul edilirse, bu sefer de ulvi âlem olduğu kabul edilir. Bu ihtimaller tefsirlerdeki farklı görüşlere göre belirginleşir. Bütün Nebiler anma açısından onlardan olsalar da çağlara ve devirlere göre gönderilen aşağıdaki yedi meşhur Nebi de onlardandır: Adem, İdris, Nuh, İbrahim, Musa, İsa ve Hz. Muhammed (s.a.v). Hz. Muhammed (s.a.v.), ayın yarılması mucizesine has kılınmış yedincisidir. Yani aydan infilak etmiştir. Bunun nedeni nübüvvetin son bulması devrinde zuhur etmiştir. Bir hadiste işaret buyurduğu gibi İlahi din onunla tamamlanmıştır: “Zaman döndü dolaştı, yüce Allah’ın gökleri ve yeri yarattığı günkü halini aldı.” Çünkü zaman ve ortaya çıkış olarak yani maddi varlık olarak sonda gelen, öncekilerin tümünün sıfatlarına ve kemallerine haiz olur. Sair canlılara göre insanın daha kâmil olması gibi. Bu yüzden Resulullah (s.a.v) şöyle buyurmuştur: “Nübüvvet binası, bir tuğlanın yerinin boş kalması dışında tamamlanmıştı. Ben o tuğlayım.” Kadim İranlı filozoflara göre akıl ve ruhların mertebeleri sürekli bir iniş halinde olup parlaklıkları buna bağlı olarak artış göstermektedir. Dolayısıyla mertebe olarak sonda olanın Hakkın parlaklığından, nurlarından, veçhinin aydınlığından, vasıtaların parıldayışlarından aldığı pay daha geniş ve daha fazla olur. Hz. Muhammed (s.a.v) de bu

KEHF SURESİ • 689

zamanda bütünün sıfatlarını ve kemalatını toplayan ve sınırlayandır, onların özlerini ve anlamlarını ihtiva etmenin yanı sıra kendine has, içtimai heyetten ayrılmayan kemale de sahiptir. Nitekim şöyle buyurmuştur: “Ben güzel ahlakı tamamlamak üzere gönderildim.” Bu da Hz. Muhammed’in (s.a.v) şeref ve fazilet olarak onlardan önce olduğunu göstermektedir. Bir açıdan Hz. İbrahim (a.s) en büyük zati tevhidin mazharıdır. Zaman sıralaması açısından da ortada yer almaktadır. Mertebe olarak güneş konumundadır. İbrahim (a.s) Nübüvvetin kutbudur. Bu yüzden bütün Nebilerin ona tabi olması öngörülmüştür. Zaman olarak kendisinden önceki kuşaklar arasında zuhur etmemiş olsa da. Bu, altı gezegenin seyirleri itibariyle güneşe uymalarına benzer. Fakat bu gezegenlerin güneşe uymaları ayın uyması gibi olmadığı için, İbrahim’e gerçek anlamda tabi olan Hz. Muhammed’dir (s.a.v). Biliniz ki, ruhlar, kendi âlemlerinde belirgin mertebelerden, sıralanmış saflardan, ezelde salt ilk inayetle ve en kutsal feyizle hazırlanmış farklı istidatlardan ibarettirler. İlk saffı oluşturanlar; sabikun (önde olanlar), fertler, yakınlaştırılmışlar, sevilenler (mahbuplar), inayetinin fazlına ve önceden tecelli etmiş kerametine özgü kılınanlar, onun nuruyla birbirlerini tanıyanlar, onun için birbirlerini sevenlerdir. Geride kalanlar ise derece bakımından farklılık arz ederler. Bu dereceleri yakınlıkları ve uzaklıkları açısından belirginleşir. Buna bağlı olarak birbirlerini tanır veya tanımazlar. Birbirlerini tanıyanlar kaynaşırlar, tanımayanlar ise ayrışırlar. Ve bu durum son saffa kadar devam eder. Ruhların değişmez merkezleri, ulvi âlemde köklü temelleri vardır. Bedenlere taalluk ettikleri zaman kemal dereceleri, istidatlarının kapasiteleri farklılaşır. Bu farklılaşma ruhların kendilerine özgü ezeli mebdelerince belirginleşen istidatlarına göre ortaya çıkar. Nitekim, Hz. Muhammed (s.a.v) şöyle buyurmuştur: “İnsanlar altın ve gümüş madenleri gibidirler.” Bu farklılık zati tevhidde fena bulmada yücelik derecelerinin sonuna varıncaya kadar devam eder. Bu itibarla Hz. Muhammed (s.a.v) Adem’in, daha doğrusu yedisinin de aynısı olur. Aynı şekilde onların sıfatlarını cami olması itibariyle de onların aynısıdır. Söylendiğine göre Beyazid-i Bistami’ye (r.a) sormuşlar: Sen yedilerden misin? O: Ben yediyim, cevabını vermiş.

690 • TEFSİRİ KEBİR / TE’VİLÂT

Resulullah (s.a.v) mertebe ve mekânının yüceliği ile öncülükte olması, kemal ve fazilet derecesinin yüksekliği itibariyle de onların ilki ve en faziletlisidir. Nitekim şöyle buyurmuştur: “Allah ilk olarak benim nurumu yarattı. Adem daha su ile balçık arası bir varlık iken ben Nebiydim.” Dolayısıyla, Hz. Muhammed (s.a.v) mertebe, yücelik, şeref ve fazilet olarak onlardan önde, ama zaman olarak onlardan geridir. Sır ve zati vahdet itibariyle de onların aynısıdır. Kısacası ruh, kalp ve nefis olarak ayrı ve farklı olmaları hakikât olarak bir olmalarına engel değildir. Sonra değişik zamanlarda ortaya çıkışları itibariyle ayrı oluşları, ezel ve ebedde, cem aynında beraber olmalarıyla çelişmez. Nitekim yüce Allah “İşte bu Resullerin bazısını bazısından üstün kıldık.” Buyurmuştur. Bununla beraber “biz onların hiçbirini diğerlerinden ayırmayız.” buyurmuştur. Mağara arkadaşlarından maksadın, bedenin harap olmasından sonra geride kalan insanın ruhaniyeti olması da muhtemeldir. Onlar üç taneydiler, diyenlerin bu sözü, bu takdirde, ruh, akıl ve kalbe işarettir. Buna göre nefis de mağaranın kapısından ayrılmayan köpek konumundadır. Beş kişiydiler, diyenlerin sözü, ruh, kalp, nazari akıl, ameli akıl ve Nebiylerde bulunan kutsi güce (ki bu nebi olmayanlarda fikir gücüdür) işarettir. Onlar yedi kişiydiler, diyenlerin sözü de, yukarıda sözünü ettiğimiz beş şeyle birlikte sır ve hafaya işarettir. Allah doğrusunu herkesten daha iyi bilir. 10-O (yiğit) gençler mağaraya sığınmışlar ve: Rabbimiz! Bize tarafından rahmet ver ve bize, (şu) durumumuzdan bir kurtuluş yolu hazırla! demişlerdi. 11-Bunun üzerine biz de o mağarada onların kulaklarına nice yıllar perde koyduk (uykuya daldırdık.) 12-Sonra da iki gruptan hangisinin kaldıkları müddeti daha iyi hesap edeceğini görelim diye onları uyandırdık. “O gençler mağaraya sığınmışlar…” Beden mağarasına sığınmışlardı, bedene taalluk etmişlerdi ve hal diliyle şöyle demişlerdi: “Rabbimiz! Bize tarafından…ver.” Senin en güzel isimlerinden ibaret olan rahmetinin hazinelerinden “rahmet” ver. İstidatlarımıza uygun ve istidatlarımızın gerektirdiği bir rahmet ver.

KEHF SURESİ • 691

“Bize…durumumuzdan…hazırla.” içinde bulunduğumuz “ulvi âlemden ayrılık ve sufli âleme kemale erme amaçlı düşüş” halinden “ bir kurtuluş” , istikamet, senin yolunu izleme, senin tarafına yönelme nasip et. Yani, bedenle bütünleşme ve kemal aletlerine ve sebeplerine taalluk etme aracılığıyla ilmi ve ameli kemal talebinde bulundular. “Bunun üzerine…onların kulaklarına…perde koyduk.” Onları âlemlerinden ve kemallerinden gaflet uykusuyla uyuttuk. Bu öylesine ağır bir uyku idi ki, kulaklarının dibinde top patlasa uyanmayacaklardı, hiçbir davetçinin çağrısını duymayacaklardı. Böylece beden mağarasında “nice yıllar” uykuda kaldılar. Sayılı, çok seneler beklediler. Kalış müddetleri sayılabilirdi. Aslında bu az bir müddetti. Bundan maksat, beden tedbirlerine dalış, tabiat denizine batış, tabiatla meşgul oluş müddetiydi. Tabiatın ötesinde kendi âlemlerinden gafil idiler. Bu durum gerçek buluğ zamanına, irade veya tabii ölüm vaktine kadar devam etti. Şöyle buyrulmuştur: “İnsanlar uykudadırlar, öldükleri zaman uyanırlar.” “Sonra…onları uyandırdık.” Beden mezarından çıkarmak ve Allah’ı tanıtmak suretiyle onları mücerret nefisleriyle gaflet uykusundan uyandırdık. “görelim diye…” yani bizim ilmimiz onların oluşturduğu mazharda belirsin veya onların dışındaki insanların oluşturdukları mazharlarda belirginleşsin diye. “İki gruptan hangisinin…” uykuda kaldıkları sürenin miktarı hususunda ihtilaf eden iki gruptan hangisinin daha hesap yaptığını görelim diye. Uykuda kalış süresini belirleyenler mi yoksa bunun bilgisini Allah’a havale edenler mi isabetlidir, bunu tespit etmek için. Çünkü insanlar onların kayboluş süreleri hakkında farklı görüşler ileri sürmüşlerdir. Bazıları şöyle diyordu: Onlardan biri her bin yılın başında ortaya çıkar. Bu da Allah katındaki bir günün süresidir. Çünkü yüce Allah şöyle buyurmuştur: “Rabbinin nezdinde bir gün, sizin saymakta olduklarınızdan bin yıl gibidir.” (Hac, 47) Bazıları şöyle diyorlardı: Her yetmiş yılda bir veya yüz yılda bir ortaya çıkar. Ki bu da bir günün bir kısmına denk gelen bir süredir. Nitekim, ayette belirtildiğine göre şöyle demişlerdi: “ «Bir gün yahut daha az» (Bakara, 259) Gerçeği bulan muhakkikler ise bunun bilgisini Allah’a havale edenlerdir. Tıpkı “Rabbiniz kaldığınız müddeti daha iyi bilir.” diyenler gibi. Bu yüzdendir ki Resulullah (s.a.v) Mehdi’nin (a.s) zuhur edeceği vakti tayin etmemiş ve “Vakit belirtenler yalancılardır” buyurmuştur.

692 • TEFSİRİ KEBİR / TE’VİLÂT

13-Biz sana onların başından geçenleri gerçek olarak anlatıyoruz. Hakikâten onlar, Rablerine inanmış gençlerdi. Biz de onların hidayetini arttırdık. 14-Onların kalplerini metîn kıldık. O yiğitler (o yerin hükümdarı karşısında) ayağa kalkarak dediler ki: «Bizim Rabbimiz, göklerin (semavatın) ve yerin (arzın) Rabbidir. Biz, O’ndan başkasına ilâh demeyiz. Yoksa saçma sapan konuşmuş oluruz. 15-Şu bizim kavmimiz Allah’tan başka ilahlar edindiler. Bari bu ilahlar konusunda açık bir delil getirseler. (Ne mümkün!) Öyle ise Allah hakkında yalan uydurandan daha zalimi var mı? “Onlar, Rablerine inanmış gençlerdi.” İstidlal veya mükaşefe yoluyla elde ettikleri yakini bir imanla inanmışlardı. “Biz de onların hidayetini arttırdık.” Onlara, aynel yakin derecesine ve müşahede makamına tevfikle ulaştıran bir hidayet bahşettik. “Onların kalplerini metin kıldık.” Cehdin zorluklarına karşı sabırla onları güçlendirdik, şeytanla savaşmaya, nefse muhalefet etmeye, cismani alışkanlıkları ve maddi lezzetleri terk etmeye, tevhit kelimesini kaim kılmaya, heva heyetini nefyetmeye, kötülükleri emreden nefsin önünde cisim putuna ibadet etmeyi terk etmeye, heva İlahına ve beden putuna ibadet etmeyi terk ettikleri için kendilerini kınayacak veya fakirlik ve helak olmakla tehdit edecek olursa nefsin tehditlerine aldırmamaya teşvik maksadıyla onları cesaretlendirdik. Çünkü kendisine ibadet etmeye ve kendisinin emirlerine uyum göstermeye çağıran nefis, kalbi korku ve ölümle tehdit eder. Ya da tevhid kelimesini haykırma ve dosdoğru dini açıkça ilan etme ve her zorbanın önünde Hakk’a açıkça davet etme hususunda onları yüreklendirdik. Her zorba, kendi döneminin Dekyanus’udur. Nemrut, Firavun ve Ebu Cehil gibi bedeninin emrine girip boyun eğen, nefs-i emmarenin boyunduruğu altına giren, böylece hevasına ibadet eden, azdığı ve benliği kontrolden çıktığı için Rablık iddiasında bulunan, uydurma tanrılara, ilahlara ibadet ettikleri için kınandıkları zaman da bu uyarılara aldırmayan kimseler gibi. Nitekim zorbaların bazısının tavrı böyledir. Ya da Firavun gibi kendi nefsinin putuna tapan zorbalar gibi. Nitekim melun Firavun şöyle demiştir: “Sizin için benden başka bir ilah tanımıyorum.” (Kasas, 38) “Ben, sizin en yüce Rabbinizim.” (Haşir, 24)

KEHF SURESİ • 693

“Şu bizim kavmimiz…” Burada nefs-i emmareye ve kuvvetlerine işaret ediliyor. Çünkü her kavmin kulluk ettiği bir ilahı vardır. Bu ilah, o kavmin matlubu ve muradıdır. Nefis de hevaya tapar. Nitekim bir ayette şöyle buyrulmuştur: “Hevâ ve hevesini ilah (tanrı) edinen kimseyi gördün mü?” (Casiye, 23) Ya da aralarında Allah’a davet eden birinin çıktığı her dönemin halkına işaret ediliyor. Çünkü arzu ve hevasıyla bir şeyin üzerine içtenlikle eğilen kimse ona tapmış olur. “Bari bu ilahlar (tanrılar) konusunda… getirseler.” İbadete layık oluşları, ilahlıkları, etkinlikleri ve varlıkları konusunda “açık bir delil…” getirseler. Yani taklidin geçersizliğine, fasit oluşuna ilişkin bir kanıt getirseler. Allah’tan başkasının ilahlığına, etkinliğine ve varlığına ilişkin olarak kanıt ortaya koymanın imkânsız olduğunu ortaya koyup sustursalar. Nitekim, yüce Allah şöyle buyurmuştur: “Bunlar (putlar), sizin ve atalarınızın taktığı isimlerden başka bir şey değildir. Allah onlar hakkında hiçbir delil indirmemiştir.” (Necm, 23) Yani bu putlar, müsemması olmayan isimlerdir, çünkü herhangi bir şey değildirler. 16- (İçlerinden biri şöyle demişti:) «Madem ki siz onlardan ve onların Allah’ın dışında tapmakta oldukları varlıklardan uzaklaştınız, o halde mağaraya sığının ki, Rabbiniz size rahmetini yaysın ve işinizde sizin için fayda ve kolaylık sağlasın.» “Mademki siz onlardan …uzaklaştınız…” Tecerrüt ederek nefislerinizden ve nefislerinizin kuvvetlerinden “ve onların Allah’ın dışında tapmakta oldukları varlıklardan…”, onların isteklerinden ve hevalarından uzaklaştınız, “o halde mağaraya sığının.” İlimleri ve amelleri ikmal etmek için bedensel aletleri kullanmak amacıyla bedene sığının. Bedende uzlete çekilin, riyazetle nefsin satvetini kırın. Nefsani hareketleri, hayvani içgüdüleri ve yırtıcı vahşeti terk etmek suretiyle ölüler gibi ölün. Yani iradi olarak ölün. “Rabbiniz size rahmetini yaysın.” İlim ve marifet vermek suretiyle size gerçek hayat bahşetsin. “ve işinizde sizin için fayda ve kolaylık sağlasın.” Faziletlerin zuhuru ve tecelliyat nurlarının doğuşuyla yararlanılan bir kemal bahşetsin. O zaman müşahedelerden lezzet alır, kemalattan yararlanırsınız. Nitekim, yüce Allah şöyle buyurmuştur: “Ölü iken dirilttiğimiz ve kendisine insanlar arasında yürüyebileceği bir ışık verdiğimiz kimse…” (Enam, 122)

694 • TEFSİRİ KEBİR / TE’VİLÂT

Resulullah (s.a.v), Ebubekir (r.a) hakkında şöyle buyurmuştur: “Yeryüzünde dolaşan bir ölü görmek isteyen Ebubekir’e baksın.” Yani nefsinden ayrılarak ölen ve Allah ile yürüyen ya da üzerinde durduğumuz ayetin anlamı şöyledir: Kavminizi ve Allah’ın dışında ibadet ettikleri düzmece tanrıları, onların farklı taleplerini, değişik maksatlarını, türlü hevalarını ve uydurma putlarını terk ettiğinize göre, bedenlerinizin mağaralarına sığının, gereksiz hareketlerden, şehevi arzuların peşinde gitmekten sakının, kendinizi riyazete verin ki, Rabbiniz size rahmetinden kemalinizi arttırsın, melekuti yardımlarla, kutsi teyitlerle sizi güçlendirsin, size destek olsun, sizi onlara galip getirsin, sizin için, yararlanacağınız bir din ve yol hazırlasın, kurtuluşa eren mahlukların size bakıp hidayet bulacakları bir kabul yeteneği bahşetsin. Onlardan ayrılmalarının ardından mağaraya sığınmalarının gerisinde bir başka sır var ki bu sır, Mehdi ortaya çıkıp mağaraya girdiğinde ve İsa nazil olduğunda anlaşılacaktır. Allah, doğrusunu herkesten daha iyi bilir. Rahmetin yayılmasının ve içinde bulundukları durumdan kurtuluş yolunun hazırlanmasının mağaraya sığınmakla irtibatlandırılmış olması gösteriyor ki, istidatlarında potansiyel olarak bulunan rahmet, ancak bedene taalluk etmekle ve bedenin kemali ile hazırlanmakla yayılır. 17- (Resûlüm! Orada bulunsaydın) güneşi görürdün: Doğduğu zaman mağaralarının sağına meyleder; batarken de sol taraftan onlara isabet etmeden geçerdi. (Böylece) onlar (güneş ışığından rahatsız olmaksızın) mağaranın bir köşesinde (uyurlardı). İşte bu, Allah’ın âyetlerindendir. Allah kime hidayet ederse, işte o, Hakk’a ulaşmıştır, kimi de hidayetten mahrum ederse artık onu doğruya yöneltecek bir dost bulamazsın. “Güneşi görürdün…” yani ruh güneşini “doğduğu zaman…” cisim örtülerinden arınarak yükselirken, ufkundan zuhur ederken görürdün ki, beden cihetinden onlara meyletmektedir. Meyli ve sevgisi sağ tarafıdır. Yani kutsi âlem tarafına, hayır, fazilet, iyilik ve ibadet gibi iyilerin amellerine meyleder. Çünkü iyiler sağ ehlidirler. “Batarken…” cismi arzu edip onunla perdelendiği, onun karanlıklarında ve örtülerinin altında gizlendiği, nuru söndüğü zaman, sol tarafta, yani nefis tarafında ve kötü ameller yolunda bulunan dolayısıyla günahlara, kötülükleri, şerri, rezillikleri ve sol ehli olan facirlerin izini takip eden onlardan ayrılır, uzaklaşırdın.

KEHF SURESİ • 695

“Onlar onun bir köşesinde uyurlardı.” Bedenlerinin geniş bir bölgesinde, nefis ve tabiat makamında bulunuyorlardı. Çünkü orada geniş bir alan vardır ve ruhun nuru onlara isabet etmez. Bil ki, kalbin ruha bakan yüzü ruhun nuruyla aydınlanan bir yerdir. Buna “akıl” adı verilir. Hayra yönelticidir ve meleğin ilhamının da indiği yerdir. Ama kalbin nefse bakan yüzü ise, nefsin sıfatlarının karanlığıyla kararmıştır. Buna da “sadr” adı verilir. Sadr ise, şeytanın vesvesesinin yeridir. Nitekim yüce Allah şöyle buyurmuştur: “İnsanların kalplerine vesvese sokan.” (Nas, 5) Ruh harekete geçip kalp de yüzünü ona doğru çevirirse, aydınlanır ve kemale iletip teşvik eden akıl gücü ile güçlenir. Hayra ve ibadete meyleder. Nefis harekete geçer ve kalp de yüzünü ona doğru çevirirse, bulanır, ruhun nurundan perdelenir, akıl karanlığa gömülür ve kötülüğe ve günaha meyleder. Bu iki halde ilham için melek, vesvese için de melek yanaşır. Böylece biri salih biri de şer olan iki ameli birbirine karıştırırlar. Ayette ince bir nükte vardır. Şöyle ki: hayra meyletme ile ilgili olarak mağaradan uzaklaşma ve şerre meyletmekle ilgili olarak da onları bırakıp uzaklaşma ifadesi kullanılmıştır. Çünkü hayır yolunda kalbi onaylar, ona hayrı emreder, bedenden ve bedenin muvafakatlarından yüz çevirme hususunda ona destek verir. Ama kötülük yolunda onu onaylamaz, aksine terk eder, ayrılıp gider. Onu nefsin karanlıklarına dalmış, kendisini nurdan alıkoyan nefsin sıfatlarıyla perdelenmiş halde bırakır. Bu, onların sülukta telvin içinde olduklarına işaret eder. Bazen nefis ve sıfatları ona zuhur eder, onu ruhun nurundan perdeler. Sonra öbürü geri gelir. Yani ruhun nuru doğar ve nefis, Allah’a delalet eden, Allah’a ulaştırıcı vesileler işlevini gören, Allah’ın hidayetine kavuşturan ayetleri karşısında gizlenir. “Allah kime hidayet ederse…” kimi müşahede makamına ulaştırıp orada kalıcı kılmak suretiyle hidayete erdirirse “işte o, Hakk’a ulaşmıştır.” hakikâte ulaşmıştır, başkasına değil. “Kimi de hidayetten mahrum ederse…” vechinin nurundan yoksun bırakırsa, artık onu doğruya ileten bir yol gösterici, bir mürşit bulunmaz. Yahut ayetin anlamı şöyledir: Allah kimi hidayete erdirirse, Ashab-ı Kehf’in haline hakikât olarak iletir. Kimi de saptırırsa, onların hallerinden perdeler.

696 • TEFSİRİ KEBİR / TE’VİLÂT

18-Kendileri uykuda oldukları halde sen onları uyanık sanırdın. Onları sağa sola çevirirdik. Köpekleri de mağaranın girişinde ön ayaklarını uzatmış yatmakta idi. Eğer onların durumlarına muttali olsa idin dönüp onlardan kaçardın ve gördüklerin yüzünden için korku ile dolardı. 19-Böylece biz, aralarında birbirlerine sormaları için onları uyandırdık: İçlerinden biri: «Ne kadar kaldınız?» dedi. (Kimi) «Bir gün ya da günün bir parçası kadar kaldık» dediler; (kimi de) şöyle dediler: «Rabbiniz, kaldığınız müddeti daha iyi bilir. Şimdi siz, içinizden birini şu gümüş paranızla şehre gönderin de, baksın, (şehrin) hangi yiyeceği daha temiz ise size ondan erzak getirsin; ayrıca, nâzik davransın (gizli hareket etsin) ve sakın sizi kimseye sezdirmesin. 20- «Çünkü onlar eğer size muttali olurlarsa, ya sizi taşlayarak öldürürler veya kendi dinlerine çevirirler ki, o zaman ebediyyen iflah olmazsınız.» “Sen onları uyanık sanırdın.” Ey muhatap! Gözleri ve duyuları açık olduğu, iradi ve hayvani hareketleri sergiledikleri için sen onları uyanık sanırdın. Oysa “kendileri uykuda idiler.” hakikâtte gaflet uykusunda idiler. Sana baktıklarını görürdün, oysa görmüyorlardı. “Onları sağa sola çevirirdik.” Bazen hayır tarafına ve fazilet talep etme cihetine çevirir, bazen şer tarafına ve tabiatın gerekleri cihetine döndürürdük. “Köpekleri de…” nefisleri de “ön ayaklarını uzatmıştı…” Yani gazabi ve şehvani kuvvetlerini “mağaranın girişinde…” beden boşluğunda yaymıştı. Tamamen uykuya dalmak anlamında “haciun” denilmemesinin sebebi ise köpeklerinin aslında uyumamış olmasıdır. Bilakis iki kuvvetini beden boşluğunda yaymıştı ve bedenden ayrılmayacak şekilde bekliyordu. Sağ ön ayak gazaptır, çünkü daha güçlü ve daha üstündür. Kalbin edeplendirme amaçlı etkilerini kabul etmeye de daha yatkındır. Sol ön ayak ise şehvettir. Çünkü daha zayıf ve daha adidir. “Eğer onların durumlarına muttali olsaydın.” Onların mücerret hakikâtlerine, üstün hallerine, Allah’ın onların içlerine yerleştirdiği nuraniliğe ve parlaklığa, onlara giydirdiği izzet ve görkeme muttali olsaydın “dönüp onlardan kaçardın.” Bunun nedeni de mücerret nefislere ve hallere ilişkin inancın olmaması ve onların kemallerini kabul

KEHF SURESİ • 697

edecek istidadının olmamasıdır. Ya da onlardan ve onların muamelelerinden kaçtığın için arkanı dönüp giderdin. Bunun nedeni de maddi lezzetlere ve tabii olgulara olan meylindir. “Gördüklerin yüzünden için, korku ile dolardı.” Hallerinden, riyazetlerinden korkardın. Ya da kemale vasıl olduktan sonra onların durumlarına, sırlarına ve vahdet içindeki makamlarına muttali olsaydın onlara arkanı dönerdin, hallerinden kaçardın, onlardan korku duyardın. Bunun sebebi de yüce Allah’ın onlara kendi azamet ve büyüklük libasını giydirmesidir. Öncesiz kadim nere, sonradan olma hadis nere? Yokluk varlığa sığabilir mi? “Böylece biz…onları uyandırdık.” Bu hakiki diriltme ve bu manevi canlandırma gibi “onları uyandırdık… birbirlerine sorsunlar…” istidatlarına yerleştirilen anlamları, zatlarında gizlenen hakikâtleri birbirlerine sorup araştırsınlar ve onları sergilemek ve fiil düzeyine çıkarmak suretiyle kemale ersinler. İşte bu ilk uyanıştır ki, sufiler buna “yakaza” derler. “İçlerinden biri: Ne kadar kaldınız? dedi.” bu ifadenin teviline daha önce yer vermiştik. İçlerindeki muhakkikler ise “Rabbiniz, kaldığınız müddeti daha iyi bilir. Şimdi siz, içinizden birini şu gümüş paranızla şehre gönderin.” Bu, görmeye başladıkları, yararlandıkları ve kemale erdikleri zamandır. Gümüş paradan maksat, beraberlerindeki ilkel bilgilerdir. Bu bilgiye sahip olmak için çalışmaya gerek yoktur. Hakiki ilimler, İlahi irfanlar gibi zihni hakikâtler bu ilkel bilgilerle elde edilir. Şehir toplanma mahallidir. Çünkü arkadaşlık, sohbet ve terbiye kaçınılmazdır. Ya da Hz. Resulullah’ın (s.a.v) “Ben ilmin şehriyim, Ali de kapısıdır.” hadisinde buyurduğu gibi bundan maksat ilim şehridir. İçlerinden sadece bir kişiyi göndermelerine gelince, çünkü külli kemal, talim ve öğretmeye bağlı değildir. Bilakis, en şerefli kemal, ilmi kemaldir. Dolayısıyla, bir gruptan bazılarının öğrenmesi ve diğerlerini uyarması yeterlidir. Nitekim, yüce Allah şöyle buyurmuştur: “Müminlerin hepsinin toptan sefere çıkmaları doğru değildir. Onların her kesiminde bir grup dinde (dinî ilimlerde) geniş bilgi elde etmek ve kavimleri (savaştan) döndüklerinde onları ikaz etmek için geride kalmalıdır.” (Tevbe, 122) “Baksın, hangi yiyeceği daha temizdir.” Yani şehrin halkının hangi kesimi daha temizdir, ilimde daha üstündür, fuzuli şeylerden ve eğlenceden, ihtilaf, cedel ve nahiv gibi nefsi güçlendirmeyen ve kemale erdirmeyen, “ise ne besler ne de açlığı giderir.” (Gaşiye, 7) ayetinde

698 • TEFSİRİ KEBİR / TE’VİLÂT

buyrulduğu üzere, zahiri ilimlerden daha uzak, ona baksın. Çünkü ilim kalbin gıdasıdır. Tıpkı bedenin gıdası yiyecek olduğu gibi. İlim hakiki İlahi rızıktır. “Ayrıca, nazik davransın.” Yiyecekleri seçerken ve satın aldığı kişiyle muamelede bulunurken nazik olsun. Muhakkik, nefsi temiz, olgun, faziletli hayat tarzına sahip, davranışları temiz, olgun ve olgunlaştırıcı kimseyi seçsin, fuzuli şeylerle uğraşan zahiri, nefsi pis, alimlik taslayan, sahip olmadığı erdemleri sergilemek için hep önde görünmeye çalışan kimseyi değil. Evet, kail olanı seçsin, onun sohbetinden istifade etsin, onunla birlikte oturmakla kemallerini zahiren görsün, ilmini gözlemlesin, sonra da gelip bizim istifademize sunsun. Ya da işinde nazik davransın ki, istemeden durumunuzu ve dininizi bir cahile ihsas ettirmesin. “Ve sakın sizi kimseye sezdirmesin.” Perdelenmiş zahir kimselere tabiat âlemi sakini münkirlere fark ettirmesin. Eğer Ashab-ı Kehf’i ruhani kuvvetler olarak tevil edersek şehre gönderilen fikirdir. Şehir de ruhani, nefsani ve tabii kuvvetlerin toplandığı yerdir. Yiyeceği daha temiz olan, vehim, hayal ve duyular değil, akıldır. Çünkü her idrak edici gücün bir yiyeceği vardır. Her iki takdirde de rızıktan maksat nazari ilimdir. Bir de nefsani kuvvetlerden hiç kimseye sizi hissettirmesin. “Çünkü onlar size muttali olurlarsa…” size galip gelirlerse “sizi taşlayarak öldürürler…” heva taşlarıyla, gazap, şehvet etkenleriyle ve lezzet istekleriyle sizi öldürürler. Kemalinize ulaşmanızı engelleyerek öldürürler. “Veya kendi dinlerine çevirirler…” vehmin egemen olmasını, şeytanın galip gelmesini ve sizin hevaya ve putlara tapmaya meyletmenizi sağlayarak dinlerine döndürürler. Ama ilk tevil yöntemini esas alırsak anlam şöyle olur: Avamın zuhuruyla, taklitçiliğin egemenliğiyle, perdelenmişlerin etkinliğiyle, kalpleri mühürlenmiş batıl ehlinin istilasıyla sizi dinlerine çevirirler. Hak ehlini taşa tutmaları ve zahiri dinlerine çağırmaları ise Resulullah (s.a.v) zamanındaki gibidir. 21-Böylece (insanları) onlardan haberdar ettik ki, Allah’ın vaadinin hakk olduğunu, kıyametin şüphe götürmez olduğunu bilsinler. Hani onlar aralarında Ashâb-ı Kehf’in durumunu tartışıyorlardı. Dediler ki: «Üzerlerine bir bina yapın. Rableri onları daha iyi bilir.» Onların durumuna vâkıf olanlar ise: «Bizler, kesinlikle onların yanı başlarına bir mescit yapacağız» dediler.

KEHF SURESİ • 699

22- (İnsanların kimi:) «Onlar üç kişidir; dördüncüleri de köpekleridir» diyecekler; yine: «Beş kişidir; altıncıları köpekleridir» diyecekler. (Bunlar) bilinmeyen hakkında tahmin yürütmektir. (Kimileri de:) «Onlar yedi kişidir; sekizincisi köpekleridir» derler. De ki: Onların sayılarını Rabbim daha iyi bilir. Onlar hakkında bilgisi olan çok azdır. Öyle ise Ashâb-ı Kehf hakkında, delillerin açık olması haricinde bir münakaşaya girişme ve onlar hakkında (ileri geri konuşan) kimselerin hiçbirinden malumat isteme. “Böylece insanları onlardan haberdar ettik.” Bu diriltme ve uyutma gibi, onların hidayetlerini ve hakikâtlerinin marifetini kabul edecek istidada sahip olanları durumlarına muttali kıldık ki onlarla sohbet etmek, onların hidayetlerinden istifade etmek suretiyle “Allah’ın vaadinin…” ölümden sonra diriliş ve cezanın hakk olduğunu “bilsinler…” ve “kıyametin şüphe götürmez olduğunu…” anlasınlar. “Hani aralarında Ashab-ı Kehf’in durumunu tartışıyorlardı.” Yani hakikâti talep eden istidat sahipleri onların ölümden sonraki hayata ilişkin konumlarını aralarında tartışıyorlardı. Kimisi şöyle diyordu: Ölümden sonra diriliş, mücerret ruhlara özgüdür, bedenler yeniden dirilmeyecektir. Kimisi “diriliş, hem ruh hem de bedenle gerçekleşecektir.” diyordu. Ashab-ı Kehf’e muttali olup onları tanımalarıyla birlikte ölümden sonra dirilişin hem ruh hem de bedenle olacağını, cismani meadin Hakk olduğunu anladılar. “Dediler ki: Üzerlerine bir bina yapın.” Onlar öldükten sonra bunu dediler. Üzerlerinde hankah, meşhed ve mezar gibi, Nebi ve velilerden kemal sahibi yakınlaştırılmışlar için yapılmış ziyaret amaçlı bina yapılmasını istediler. İbrahim, Muhammed, Ali ve sair Nebi ve veliler için yapıldığı gibi. Selam üzerlerine olsun. “Rableri onları daha iyi bilir.” Bu, onların ümmetlerinden kendilerine tabi olanların, kendilerini izleyenlerin söylediği bir sözdür. Yani, onlar, başkaları tarafından bilinmekten yücedirler, uludurlar. Onlar Allah’da yok olmuş muvahhidlerdir, Onunla tahakkuk etmiş kimselerdir. Bu yüzden, onların durumunu en iyi Allah bilir. Nitekim, yüce Allah bir kutsi hadiste şöyle buyurmuştur: “Velilerim, benim kubbem altındadırlar, benden başkası onları tanımaz.”

700 • TEFSİRİ KEBİR / TE’VİLÂT

“Onların durumlarına vakıf olanlar…dediler.” Onların miraslarının ve mekânlarının yönetimini üstlenen bazı arkadaşları ise şöyle dediler: “Bizler, kesinlikle onların yanı başlarına bir mescit yapacağız.” Ki içinde namaz kılınsın. “…Diyecekler…” Ehl-i Kitaptan ve Müslümanlardan hakikâtlere dair ilimleri bulunmayan zahiriler diyeceklerdir. “ «Onlar üç kişidir; dördüncüleri de köpekleridir» ve «Beş kişidir; altıncıları köpekleridir» şeklindeki sözleri aktarıldıktan sonra “Bunlar bilinmeyen hakkında tahmin yürütmektir.” Yani, yitirdikleri, kaybolan birini görmeden taşlamaktır bu. Diğer bir ifadeyle yakinden yoksun, kuru bir zandan başka bir şey değildir, deniliyor. Ayrıca ifadenin ortasında “vav” harfinin bulunması gösteriyor ki, sıfat mevsufu da içeriyor, aralarında bir ayrılık yoktur ve de “onlar yedi kişidir” ifadesi ile “sekizincisi köpekleridir.” ifadesi arasında bir sayı yoktur. Bundan sonra yer alan “onlar hakkında bilgisi olan çok azdır.” ifadesi gösteriyor ki, doğru olan, onların sayılarının yedi kişi olmasıdır, diğer sayılar doğru değildir. Çünkü az olanlar bu sayıyı veren muhakkiklerdir. Eğer Ashab-ı Kehf’i ruhanı kuvvetler olarak tevil edersek, bu yedi kişiden maksat, nazari ve ameli akıl, fikir, vehim, tahayyül, zikir ve Pantasya olarak adlandırılan müşterek akıldır. Köpek ise nefistir. Bir de her iki tevil açısından da güneşten maksat, ruhtur. Nitekim, Emirülmüminin Ali’den (k.v.) şöyle rivayet edilmiştir: “Ashab-ı Kehf yedi kişiydiler. Üçü kralın sağında, üçü de solunda otururdu. Yedincisi de köpeğin sahibi çobandır.” Eğer bu rivayet sahihse, kral nefs-i emmare Dekyanus’udur. Sağında oturup danıştığı üç kişi, nazari ve ameli akıl ile fikirdir. Solunda oturup vezirliğini yapan üç kişi ise tahayyül, vehim ve zikirdir. Çoban ise duyu sürüsünün sahibi Pantasya’dır. “Onlar üç kişidir.” diyenler, kalp ve nazari ve ameli aklı kastediyorlar. “Beş kişidir.” diyenler, ise bunlara ek olarak fikir ve vehmi de kastediyorlar. Suretleri idrak eden gücü ve zikri dışarıda bırakıyorlar. Bunun nedeni de bunların tasarruflarının olmaması ve her birisinin hazine konumunda olmasıdır. Bu tevili esas aldığımız zaman, muttali olmak, muhakkik grubun İlahi huzurda, bedenin harap olmasından sonra nefsin kalıntılarını görmeleri anlamındadır. Tartışmadan maksat ise, kuvvetlerin içinde yaratıldıkları bedene egemen olmak için

KEHF SURESİ • 701

birbirleriyle çekişmeleridir. Beden, yapılması istenen binadır. Bunu isteyenler ise, söz konusu çekişmeden galip çıkan kuvvetler olup “Bizler, kesinlikle onların yanı başlarına bir mescit yapacağız.” diyenlerdir. Yani bütün hayvani, tabii ve nefsani kuvvetler burada boyun eğenlerdir. Bu emre muhatap olanlar da, içinde yaratıldıkları beden binasında faaliyet gösteren ve mağlup olan kuvvetlerdir. Allah doğrusunu herkesten daha iyi bilir. 23-24- Allah’ın dilemesine bağlamadıkça (inşâallah demedikçe) hiçbir şey için «Bunu yarın yapacağım» deme. Bunu unuttuğun takdirde Allah’ı an ve: «Umarım Rabbim beni, doğruya bundan daha yakın olan bir yola iletir» de. “Hiçbir şey için “bunu…yapacağım” deme.” Burada yüce Allah, daha önce şüpheye düşmekten ve soru sormaktan nehyettiği Nebiysini İlahi edebiyle edeplendirmekte ve “hiçbir şey için…deme.” buyurmaktadır. Ancak, Allah’ın dilediği vakitte yani sana söyleme iznini verince. Bu takdirde O’nunla, O’nun meşiyetiyle demiş olursun. Ya da ancak O’nun senin halin olmuş meşiyetiyle de. Yani O’nun meşiyetine bürünmüş olarak. Bunun anlamı şudur: Yapmaya karar verdiğin bir iş için, Allah’ın meşiyetine bürünmüş olmadığın, yani “inşAllah/Allah dilerse” demediğin sürece, onu gelecek zamanda yapacağım, deme. Diğer bir ifadeyle fiili kendi iradene isnat etme, aksine Allah’ın iradesine isnat et. O zaman Onunla ve Onun meşiyetiyle yapmış olursun. “Allah’ı an…” Ona dönerek, Onun huzurunda olarak zikret, “unuttuğun takdirde.” nefsin zuhuru ve nefsin sıfatlarının zuhurundan kaynaklanan telvin neticesinde gaflete düştüğün zaman “Umarım Rabbim beni, doğruya bundan daha yakın olan bir yola iletir, de.” Telvin esnasında hatırlamamı, temkin ve sıfat perdelerinden arınmış zati şühud ile fiili O’nun sıfatlarına isnat etmemi sağlar. “Doğruya…daha yakın.” yani istikamet üzere oluşa. Bundan maksat da zati müşahede de temkindir. 25-Onlar mağaralarında üç yüzyıl ve buna ilaveten dokuz yıl kalmışlardır. 26-De ki: Ne kadar kaldıklarını Allah daha iyi bilir. Göklerin (semavatın) ve yerin (arzın) gizli bilgisi O’na aittir. O’nun görmesi de, işitmesi de şâyanı hayrettir. Onların (göklerde ve yerde olanların), O’ndan başka bir yöneticisi yoktur. O, kendi hükümranlığına kimseyi ortak etmez.

702 • TEFSİRİ KEBİR / TE’VİLÂT

27-Rabbinin Kitabı‘ndan sana vahyedileni oku. Onun kelimelerini değiştirebilecek yoktur. O’ndan başka bir sığınak da bulamazsın. 28-Sabah akşam Rablerine, O’nun rızasını dileyerek dua edenlerle birlikte candan sebat et. Dünya hayatının süsünü isteyerek gözlerini onlardan çevirme. Kalbini bizi anmaktan gafil kıldığımız, kötü arzularına uymuş ve işi gücü aşırılık olan kimseye boyun eğme. 29-Ve de ki: Hak, Rabbinizdendir. Öyle ise dileyen iman etsin, dileyen inkâr etsin. Biz, zalimlere öyle bir cehennem hazırladık ki, onun duvarları kendilerini çepeçevre kuşatmıştır. (Susuzluktan) imdat dileyecek olsalar imdatlarına, erimiş maden gibi yüzleri haşlayan bir su ile cevap verilir. Ne fena bir içecek ve ne kötü bir kalma yeri! “Onlar mağaralarında üç yüzyıl…kalmışlardır.” Ayın hareketlerine göre belirlenen türden üç yüzyıl kalmışlardır. Dolayısıyla her sene bir aya tekabül eder. Yani toplam yirmi beş sene kalmışlardır. Bu da uyanış ve teyakkuz süresidir. “Buna ilaveten dokuz yıl.” Bu da haml süresidir. Ayette bir nükte gözetilmiştir. Şöyle ki: “Üç yüz ve dokuz sene” veya “üç yüz dokuz sene” şeklinde bir ifade kullanılmamıştır. Çünkü vahyin indiği dönemde “sene” kelimesi ayın devri için değil güneşin yıllık dönüş süresi için kullanılırdı. Böylece sayı önce mücmel ifade ediliyor, ardından “sene” ifadesiyle açıklanıyor. Çünkü bu ifade kullanılmasaydı, sayının temyizi ay gibi başka bir şey de olabileceği ihtimali doğardı. Sonra bu senelerin sayısının belli olmayıp müphem olduğu beyan ediliyor. Çünkü “ sene olarak üç yüz ay kalmışlardır.” denilseydi, dolayısıyla sayının toplamı yerine “sene” ifadesi kullanılsaydı, ifade sahih olurdu. Maksat da sayı olarak seneler, yani yirmi beş sene olurdu. Nitekim, hemen sonrasında yer alan şu ifade de bu sonucu teyit etmektedir: “De ki: Ne kadar kaldıklarını Allah daha iyi bilir.” Müfessir Katade diyor ki: Burada “diyeceklerdir…” şeklinde başlayan Ehli Kitab’ın sözlerinin aktarımı devam ediyor. Yani bu söz de onlara aittir. “Allah daha iyi bilir…” sözü de onlara cevap mahiyetindedir. Abdullah b. Mesud mushafında “dediler ki…kaldılar.” şeklindedir ayetin metni. Çünkü yakin burada tahakkuk etmemiş; etseydi, yinelenmezdi.

KEHF SURESİ • 703

“Rabbinin Kitabından sana vahyedileni oku.” Ayetin orijinalinde yer alan “min” harfi cerr’inin gayenin iptidasını ifade etme anlamını katmaya yönelik olması ve “kitab”dan maksadın da bütün ilimleri kapsayan ve vahye muhatap olan kimselere indirilen vahyin kaynağını oluşturan ilk levh olması mümkündür. Ayrıca Kitab, cümle içinde vahyolunanların açıklaması işlevini de görmektedir. Bu takdirde Kitab derken, furkani akıl anlamı kastediliyor. Her iki takdirde de “Onun kelimelerini değiştirebilecek yoktur.” Dinin temelini oluşturan tevhid ve adalet gibi kelimelerini kimse değiştiremez. “Ondan başka bir sığınak da bulamazsın.” Ondan başka meyledeceğin bir barınak bulamazsın, çünkü böyle bir şeyin varlığı imkânsızdır. “Candan sebat et.” Burada Allah ve Allah ehli ile birlikte olmada sabretme, sabır gösterme, Ondan başkasına yönelmeme emrediliyor. Bu sabır, istikamet ve temkin kapsamına girer. Bu da ancak Allah ile olabilir. “Sabah akşam Rablerine…dua edenlerle birlikte…” Daima Allah’ı birleyen, mücerret, Allah’dan başkasını talep etmeyen, dünya ve ahirete ihtiyaç duymayan, sıfat ve fiillerin yanında durmayan “ Onun rızasını dileyen” , yani sadece Onun zatını isteyen, Ona dua eden, fena sabahı zuhur vaktinde ve beka sırasında zatın onlarla perdelenmesi vakti başkasını araya koymak suretiyle Ondan perdelenmeyen fakirlerle birlikte sebat et. Çünkü onlarla birlikte sabretmek Allah ile sabretmektir. Gözleri onlardan ayırmak yasaklanmıştır. Zaten başkasına meyletmek, gözleri onlardan ayırmaktan ibarettir. “Biz, zalimlere…hazırladık.” Hak’tan perdelenmiş müşrikler için. Çünkü bir ayette “şirk, büyük bir zulümdür.” (Lokman, 13) buyrulmuştur. “Bir cehennem…” büyük bir ateş hazırladık. “ ki, onun duvarları kendilerini çepeçevre kuşatmıştır.” Varlık mertebeleri, unsuri tabiatlar ve heyulani şahısları bürüyen maddi nevi suretler gibi duvarları onları sarmıştır. “Erimiş maden gibi bir su…” irin gibi pis kokulu bir su verilir kendilerine. Yani cehennem ehlinin kömürleşmiş bedenlerinden akan irin, kokuşmuş su ya da pis atıkları yahut yakıcı keder ve üzüntü türü şeyler içirilir. 30-İman edip de güzel davranışlarda bulunanlar (bilmelidirler ki) biz, güzel işler yapanların ecrini zâyi etmeyiz.

704 • TEFSİRİ KEBİR / TE’VİLÂT

31-İşte onlara, alt taraflarından ırmaklar akan Adn cennetleri vardır. Onlar Adn cennetlerinde tahtlar üzerine kurularak orada altın bileziklerle bezenecekler; ince ve kalın dîbâdan yeşil elbiseler giyecekler. Ne güzel karşılık ve ne güzel kalma yeri! 32-Onlara, şu iki adamı misal olarak anlat: Bunlardan birine iki üzüm bağı vermiş, her ikisinin de etrafını hurmalarla donatmış, aralarında da ekinler bitirmiştik. 33-İki bağın ikisi de yemişlerini vermiş, hiçbirini eksik bırakmamıştı. İkisinin arasından bir de ırmak fışkırtmıştık. 34-Bu adamın başka geliri de vardı. Bu yüzden arkadaşıyla konuşurken ona şöyle dedi: «Ben, servetçe senden daha zenginim; insan sayısı bakımından da senden daha güçlüyüm.» 35- (Böyle gurur ve kibirle) kendisine zulmederek bağına girdi. Şöyle dedi: «Bunun, hiçbir zaman yok olacağını sanmam.» 36- «Kıyametin kopacağını da sanmıyorum. Şayet Rabbimin huzuruna götürülürsem, hiç şüphem yok ki, (orada) bundan daha hayırlı bir akıbet bulurum.» 37-Karşılıklı konuşan arkadaşı ona hitaben: «Sen, dedi, seni topraktan, sonra nutfeden (sperm) yaratan, daha sonra seni bir adam biçimine sokan Allah’ı inkâr mı ettin?» 38- «Fakat O Allah benim Rabbimdir ve ben Rabbime hiçbir şeyi ortak koşmam.» 39- «Bağına girdiğinde: Mâşâallah! Kuvvet yalnız Allah’ındır, deseydin ya! Eğer malca ve evlâtça beni kendinden güçsüz görüyorsan (şunu bil ki):» 40- «Belki Rabbim bana, senin bağından daha iyisini verir; senin bağına ise gökten yıldırımlar gönderir de bağ kupkuru bir toprak haline gelir.» 41- «Yahut, bağının suyu dibe çekilir de bir daha onu arayıp bulamazsın.» 42-Derken onun serveti kuşatılıp yok edildi. Böylece, bağı uğruna yaptığı masraflardan ötürü ellerini oğuşturup kaldı. Bağın çardakları yere çökmüştü. «Ah, diyordu, keşke ben Rabbime hiçbir ortak koşmamış olsaydım!»

KEHF SURESİ • 705

43-Kendisine Allah’tan başka yardım edecek destekçileri olmadığı gibi kendi kendini de kurtaracak güçte değildi. 44-İşte burada yardım ve dostluk, Hak olan Allah’a mahsustur. Mükâfatı en iyi olan O, en güzel âkıbeti veren yine O’dur. 45-Onlara şunu da misal göster: Dünya hayatı, gökten (semadan) indirdiğimiz bir su gibidir ki, bu su sayesinde yeryüzünün (arzın) bitkisi (önce gelişip) birbirine karışmış; arkasından rüzgârın savurduğu çerçöp haline gelmiştir. Allah, her şey üzerinde iktidar sahibidir. 46-Servet ve oğullar, dünya hayatının süsüdür; ölümsüz olan iyi işler ise Rabbinin nezdinde hem sevapça daha hayırlı, hem de ümit bağlamaya daha lâyıktır. “İman edenler…” müşriklerin karşıtları olarak ayette yer aldıkları için burada zati tevhide inananlar kastedilmiştir. “Güzel davranışlarda bulunanlar…” istikamet makamında bizzat kastedilen amelleri işleyenler. “Biz, güzel işler yapanların ecrini zayi etmeyiz.” Burada zahir isim müzmerin yerine konulmuştur. Bunun amacı, ecrin bilgiyle değil, amelle hakkedildiğine delalet etmesidir. Çünkü amelle derece ve mertebenin yükselmesi hakkedilir. “Adn cennetleri…” üç cennetten adn cennetleri vardır onlar için. “orada altın bileziklerle bezenecekler…” Yani orada zati tevhid hakikâtleri, ayni birlik tecellileri anlamları gibi türlü zinetlerle süsleneceklerdir. Çünkü altın süslerden maksat ayni süsler, gümüş süslerden maksat da nurani sıfatlardır. Nitekim, bir ayette şöyle buyrulmuştur: “ ; gümüş bilezikler takınmışlardır.” (İnsan, 21) “Yeşil elbiseler giyecekler.” İnsanın içini açan göz alıcı, güzel ve parlak sıfatlara bürüneceklerdir. “İnce…dibadan.” Hallere ve bağışlara bürüneceklerdir, çünkü bunlar daha latif ve daha incedirler. “Kalın dibadan…” daha yoğun olan ahlak ve kazanımlara bürüneceklerdir. “Onlar adn cennetlerinde tahtlar üzerine kurularak…” İlahi isimlere yaslanacaklar. Çünkü İlahi isimler O’nun fiillerinin kaynaklarıdır. Ve onlar da O’nun sıfatlarıyla sıfatlanmışlardır. Zatla birlikte sıfat istinat edilen isimdir. Ve o sıfat ve fiil cennetinde bu hal üzerinde olacaktır. “Ne güzel sevap ve ne güzel kalma yeri!” bu ifade, daha önce geçen “ ne fena bir içecek ve ne kötü bir kalma yeri!” ifadesine karşılık olarak yer almıştır.

706 • TEFSİRİ KEBİR / TE’VİLÂT

47- (Düşün) o günü ki, dağları yerinden götürürüz ve arzın (yeryüzünün) çırılçıplak olduğunu görürsün. Hiçbirini bırakmaksızın onları (tüm ölüleri) mahşerde toplamış olacağız. 48-Ve hepsi sıra sıra Rabbinin huzuruna çıkarılmışlardır: And olsun ki sizi ilk defasında yarattığımız şekilde bize geldiniz. Oysa size vaat edilenlerin tahakkuk edeceği bir zaman tayin etmediğimizi sanmıştınız, değil mi? 49-Kitab ortaya konmuştur: Suçluların, onda yazılı olanlardan korkmuş olduklarını görürsün. «Vay halimize! derler, bu nasıl kitabmış! Küçük büyük hiçbir şey bırakmaksızın (yaptıklarımızın) hepsini sayıp dökmüş!» Böylece, yaptıklarını karşılarında bulmuşlardır. Senin Rabbin hiç kimseye zulmetmez. 50-Hani biz meleklere: Âdem’e secde edin, demiştik; İblis hariç olmak üzere, onlar hemen secde ettiler. İblis cinlerdendi; Rabbinin emrinden dışarı çıktı. Şimdi siz, beni bırakıp da onu ve onun soyunu mu dost ediniyorsunuz? Oysa onlar sizin düşmanınızdır. Zalimler için bu ne fena bir değişmedir! 51-Ben onları (İblis ve soyunu) ne semaların ve arzın yaratılışına, ne de bizzat kendilerinin yaratılışına şahit tuttum. Ben yoldan çıkaranları yardımcı edinecek değilim. 52-Yine o günü (düşünün ki, Allah, kâfirlere): Benim ortaklarım olduklarını ileri sürdüğünüz şeyleri çağırın! buyurur. Çağırmışlardır onları; fakat kendilerine cevap vermemişlerdir. Biz onların arasına tehlikeli bir uçurum koyduk. 53-Suçlular ateşi görür görmez, orayı boylayacaklarını iyice anladılar; ondan kurtuluş yolu da bulamadılar. 54-Hakikâten biz bu Kur’an’da insanlar için her türlü misali sayıp dökmüşüzdür. Fakat tartışmaya en çok düşkün varlık insandır. 55-Kendilerine hidayet geldiğinde insanları iman etmekten ve Rablerinden mağfiret talep etmekten alıkoyan şey, sadece, öncekilerinin başına gelenlerin kendi başlarına da gelmesini, yahut azabın göz göre göre kendilerine gelmesini beklemeleridir! 56-Biz Resulleri, sadece müjdeleyiciler (beşir) ve uyarıcılar (neziyr) olarak göndeririz. Kâfir olanlar ise, hakkı bâtıla dayanarak ortadan kaldırmak için bâtıl yolla mücadele verirler. Onlar âyetlerimizi ve uyarıldıkları şeyleri alaya almışlardır.

KEHF SURESİ • 707

57-Kendisine Rabbinin âyetleri hatırlatılıp da ona sırt çevirenden, kendi elleriyle yaptığını unutandan daha zalim kim vardır! Biz onların kalplerine, bunu anlamalarına engel olan bir ağırlık, kulaklarına da sağırlık verdik. Sen onları hidayete çağırsan da artık ebediyen hidayete eremeyeceklerdir. 58-Senin, bağışı bol olan Rabbin merhamet sahibidir; şayet yaptıkları yüzünden onları (hemen) muaheze edecek olsaydı, onlara azabı çarçabuk verirdi. Fakat kendilerine tanınmış belli bir süre vardır ki, artık bundan kaçıp kurtulacakları bir sığınak bulamayacaklardır. 59-İşte şu ülkeler; zulmettikleri zaman onları helâk ettik. Onları helâk etmek için de belli bir zaman tayin etmiştik. “O gün ki, dağları yerinden götürürüz…” aza dağlarını parçalayarak ortadan kaldırırız, onları etrafa savrulmuş toz dumana çeviririz. “Görürsün…” beden arzını “çırılçıplak” açık ve dümdüz, yalın bir satıh olarak görürsün, üzerinde hiçbir suret, içinde hiçbir terkip olmaksızın sırf bir toprak olarak belirir. “Mahşerde toplamış olacağız…” vicdan mahşerinde toplayacağız. Ya yukarıda sözü edilen kuvvetler için, ya da insan fertleri için geçerli olan bir haşırdır bu. “Hiçbirini bırakmayız…” tek kişi bırakmadan hepsini mahşerde toplarız. “Ve hepsi …Rabbinin huzuruna çıkmışlardır.” Yeniden diriliş gerçekleştiği zaman hepsi Rabbinin huzurunda “sıra sıra” toplanmış olacaktır. Düzenli şekilde saf tutmuş olarak duracaklardır. Birbirlerini perdelemeyeceklerdir. Her biri bir mertebede olacaktır. “And olsun…bize geldiniz…” O gün onlara “and olsun bize geldiniz…” diyeceğiz. Yalın ayak, çırılçıplak ve tek başınıza bize geldiniz. “Sizi ilk defasında yarattığımız gibi… Oysa siz…sanmıştınız…” ölümden sonra dirilişi inkâr ederek “size vaat edilenlerin tahakkuk edeceği bir zaman tayin etmediğimizi…” sanmıştınız. Nebiylerin dilinden, ölümden sonra diriliş ve yeni bir hayat olduğuna ilişkin olarak size yönelttiğimiz vaadin bir vaktinin olmadığını zannetmiştiniz. “Kitab ortaya konmuştur.” Nefislerinde kök salmış amel heyetleriyle örtüşen kalıp kitabı ortaya konmuştur. “Suçluların, onda yazılı olanlardan korkmuş olduklarını görürsün.” Çünkü unutup gittikleri şeyleri orada görmüşlerdir.

708 • TEFSİRİ KEBİR / TE’VİLÂT

“Vay halimize! derler….” kendilerini mahveden helak ile tekrar helak olmayı temenni ederler. Bunun nedeni de bozuk akideleri ve kötü amelleridir. “Bu nasıl kitabmış! Küçük büyük hiçbir şey bırakmaksızın hepsini sayıp dökmüş!” Çünkü, hareketlerinin ve amellerinin bütün izleri küçük olsun büyük olsun nefislerinde yerleşmiştir. Aynı zamanda feleki nefis levhalarına da nakşedilmiştir, kayda alınmıştır. Ölümden sonraki yeni hayatlarında bunların tümü onlara görünür. Onlardan kurtulmalarına imkân yoktur. “Böylece, yaptıklarını karşılarında bulmuşlardır. Senin Rabbin hiç kimseye zulmetmez.” ifadesinin anlamı budur. Daha önce meleklerin secde etmesi ve İblis’in bundan kaçınması hadisesinin anlamını açıklamıştık. “İblis cinlerdendi.” ifadesi yeni bir açıklama mahiyetindedir. Sanki biri “peki İblis neden secde etmedi?” diye sormuş da buna cevap olarak “o cinlerdendi.” denmiş gibi. Yani maddeye boğulmuş bedeni kuvvetlerdendi. Bu yüzden “Rabbinin emrinden dışarı çıktı.” Madde ve maddenin uzantılarıyla perdelendiği için. 60-Bir vakit Musa, genç adamına dedi ki: Devam edeceğim… ta iki denizin birleştiği yere varacağım, yahut daha ileri bir müddet daha gideceğim. 61-Vakta ki her ikisi, iki denizin birleştiği yere varınca balıklarını unuttular. (Balık) denizde belli bir iz bırakarak bir yol tuttu. “Bir vakit Musa genç adamına dedi ki…” Bu ayeti kıssanın zahirini esas alarak anlamak gerekir. Mucizeleri inkâr etmeye imkân yoktur. Ama Batıni anlamına gelince şöyle denebilir: Bir vakit Kalp Musa’sı nefis gencine, bedene taalluk ettiği vakit dedi ki: “durup dinlenmeyeceğim.” Yolculuğa ve sefere ara vermeyeceğim. Ya da durmadan yola devam edeceğim, “ta iki denizin birleştiği yere kadar varacağım.” Yani iki âlemin, ruh âlemi ile cisim âleminin birleştiği yere varacağım. Bu iki âlem de insan suretinde ve kalp makamında tatlı ve tuzlu su konumundadır. “yahut senelerce yürüyeceğim.” Yani uzun zaman yol alacağım.

KEHF SURESİ • 709

“Her ikisi, iki denizin birleştiği yere varınca.” Hazır ve cem suretinde iki denizin birleştiği yere vardıklarında “balıklarını unuttular.” Burada kastedilen, Hz. Yunus’u (a.s) şahıs olarak değil tür olarak yutan balıktır. Çünkü ikisinin gıdası, bu surete ulaşmadan önce hariçte bu balıktandı. Ki azimet vakti yolculukta onu azık olarak almaları emredilmişti. “…Bir yol tutup gitmişti.” Önceden olduğu gibi beden denizinde canlı olarak yol alıp gitmişti. “Bir yol” geniş yol bulmuştu. Nitekim, söylendiğine göre, denizde izlediği yol açık kalmış, deniz üzerine kapanmamıştı. 62-Geçip gittiklerinde… Musa gence: Kuşluk yemeğimizi getir, hakikaten bu seferimizde başımıza sıkıntı geldi. “Geçip gittiklerinde” balıktan ayrıldıkları yeri geçtiklerinde Musa yorgunluk ve açlık hissetti. Oysa anlatıldığına göre bundan önce yolculukta yorgunluk hissetmemiş, hiç acıkmamıştı. Bunun üzerine balığı ve onunla beslenmeyi hatırladı ve genç adamından yiyeceği getirmesini istedi. Musa “kuşluk yemeğimizi getir” diyor, çünkü o sıradaki hali, rahimdeki önceki haline göre gündüz mesabesindeydi. Ardından da “Hakikâten bu seferimizde başımıza sıkıntı geldi” şu yolculuğumuz yüzünden başımıza sıkıntı geldi… sıkıntıdan maksat, doğum yorgunluğu ve meşakkâtidir. 63- “Gördün mü! dedi. Kayaya sığındığımız sırada gerçekten ben balığı unuttum. Onu hatırlamamı bana şeytandan başkası unutturmadı. O acaib şekilde denizde bir yol tutmuştu. “Gördün mü! dedi.” ne hata ettim gördün mü! “kayaya sığındığımız sırada.” Süt emmek için göğse sığındığımız sırada “balığı unuttum.” Çünkü ona ihtiyacımız yoktu. “Onu hatırlamamı bana şeytandan başkası unutturmadı.” Balığı bana unutturan şeytandan başkası değildir. Onu vicdanımda hatırlamamı engelledi. Söylendiğine göre balık denizde yol bulup gittiği sırada Musa uyuyordu, genç adamı ise uyanıktı. Yasak ağacı Adem’e süslü gösteren vehim şeytanı, balık nefsini Musa’ya unutturdu. Çünkü o sırada bir tür gaflet halindeydi. Denizde izlediği şaşırtıcı acaib yol ise yukarıda sözü edilen ve açık kalan yoldur. 64- “İşte o! dedi. Aradığımız bu idi. Hemen izlerinin üzerine geri döndüler.

710 • TEFSİRİ KEBİR / TE’VİLÂT

“İşte…o…dedi.” Balığın ellerinden kayıp denizde bir yol tutturması onun cibilliyetinde olan şey “aradığımız…idi.” Aradığımız şey buydu. Çünkü iki denizin birleştiği bir yer vardı ve Musa’ya orada kendisinden daha alim birinin bulunduğu vaat edilmişti. Çünkü kutsi aklı takip ederek kemale ulaşmak ancak bu makamda gerçekleşebilir. “Hemen izlerinin üzerine geri döndüler.” İlk fıtrat makamına yükselmek üzere “ geri” döndüler, daha önce tabi oldukları gibi. İniş sırasında, kemale doğru aldıkları yolu geri dönerek tekrar izlediler, böylece kutsi aklı buldular. Kutsi akıl, Allah’ın kullarından biriydi, Allah’ın inayetine ve rahmetine has kılınmıştı. 65-Böylece kullarımızdan bir Abd’ı / Kul’u buldular. Ona katımızdan bir rahmet vermiştik ve Ona indînden bir ilim öğretmiştik. “Ona katımızdan bir rahmet vermiştik.” Yani maddeden arınmak, cihetlerden beri olmak suretiyle ona manevi bir kemal ve sırf bir nuranilik bahşetmiştik. Bu ise “indî” yakınlığın sonucuydu. “Ona indînden bir ilim öğretmiştik.” Kutsi marifetlerden, ledünni külli hakikâtlerden oluşan bir ilmi beşeri talim aracılığıyla ona öğretmiştik. 66-Musa ona dedi ki: Sana tâbi olayım mı? Sana öğretilmiş olan rüşd’e ermek ilmini bana da öğretmen için… “Sana tabi olayım mı?” bu sözüyle süluk iradesini ve kemale yükselme isteğini gösteriyor. 67-Dedi: Şüphesiz sen benimle beraberliğe sabredemezsin, senin asla gücün yetmez. “Sen benimle beraberliğe sabredemezsin.” Bunun nedeni senin gaybi şeylere ve manevi hakikâtlere muttali olmamandır. Çünkü sen henüz maddeden tecerrüt etmiş değilsin. Beden ve perdeleriyle örtülmüşsün. Bu yüzden bana yoldaşlık etmeye güç yetiremezsin. 68-İçyüzünü bilmediğin ve kendi ilminle kavrayamadığın bir bilgiye nasıl sabredersin? 69-Dedi ki: İnşallah (Allah’ın dilemesi) ile sen beni sabreder bulacaksın. Senin hiçbir işinde sana karşı gelmem. “Kavrayamadığın bir bilgiye nasıl sabredersin? Musa: “inşallah, dedi, sen beni sabreder bulacaksın.” Benim istidadım güçlüdür ve ben talepte sebatkarım. “Senin emrine de karşı gelmem.” Ben sana bütünüyle teveccüh ettim ve sözünü benimsedim. Çünkü ben arındım ve benim iradem doğrudur. Bu konuşmaların tamamı hal diliyle gerçekleşmiştir.

KEHF SURESİ • 711

70-Dedi ki: Eğer bana tâbi olursan artık hiçbir şey hakkında bana soru sorma. Hatta sana o konuda bilgi verinceye kadar. “Eğer bana tâbi olursan.” Kemal yolunu izleme hususunda bana uyarsan “hiçbir şey hakkında bana soru sorma.” Seyirde, amellerde, riyazette, ahlakta ve cehd’de, bana uyman ve tâbi olman gerekir. Olayların hakikâtlerini ve anlamlarını benden isteme. Vakti gelinceye kadar. “sana o konuda bilgi verinceye” kadar. Bu ilimden sana haber verinceye kadar bana herhangi bir soru sorma. “Bilgi…” verirsem öğrenirsin. Kalıp ve kalp muameleleriyle maddeden arındığın zaman sana gaybi hakikâtleri sana bildireceğim. 71-Bundan sonra yürüdüler. Nihayet bir gemiye bindiler onu, deldi. Dedi: Halkını boğmak için mi onu deldin? Gerçekten sen büyük bir iş yaptın. “Bunun üzerine yürüdüler. Nihayet bir gemiye bindikleri zaman.” Allah’a doğru seyir amacıyla heyuli denizinde kutsi âleme doğru yol alan ve kulluğa elverişli riyazet haddine ulaşmış beden gemisine bindikleri zaman “gemiyi deldi.” Riyazetle, yiyeceğini azaltmakla, hükümlerini ağırlaştırmakla, düzenini bozmakla ve böylece zayıf düşürmekle beden gemisini deldi. Musa: “halkını boğmak için mi onu deldin?…dedi.” heyuli denizde yüzerken içinde bulunan hayvani ve nebati kuvvetleri boğmak ve helak etmek için mi onu deldin? “Gerçekten sen büyük bir iş yaptın!” Musa’nın bu tavrı, olayları hoş karşılamayışı, nefsin sıfatlarıyla zuhur etmesinden, kalbin de ona meyletmesinden, riyazet nedeniyle paylarından yoksun kalmasını ağır bulmasından, sadece haklarıyla yetinmeye kanaat getirmemesinden ibarettir. 72- “Ben sana, şüphesiz benimle beraberliğe sabredemezsin, demedim mi? dedi.” bu ruhani, manevi bir uyarıdır, kutsi bir sakındırmadır. Demek istiyor ki: Sülukta azimet bundan çok daha güçlü olmalıdır. 73-Dedi ki: Unuttuğum şeyden dolayı beni muahaze etme ve bana bu işimde zorluk yükleme. Musa: “Unuttuğum şeyden dolayı beni muaheze etme, dedi.” da nefs-i levvame makamında ifade edilen bir özürdür. Bu

712 • TEFSİRİ KEBİR / TE’VİLÂT

74-Sonra yine yürüdüler. Nihayet bir erkek çocuğa rastladılar hemen onu öldürdü. Dedi ki: Tertemiz bir nefsi sen öldürdün ha… bir can karşılığı olmadan. Gerçekten çok dehşetli bir şey yaptın. 75-Dedi ki: Ben sana demedim mi? Şüphesiz sen asla benimle sabredemezsin. 76-Dedi ki: Eğer bundan sonra sana bir şey sorarsam benimle arkadaşlık yapma. Gerçekten tarafımdan son özre ulaştın. (dedi) “Yine yürüdüler. Nihayet bir erkek çocuğa rastladılar…” erkek çocuktan maksat, sıfatlarıyla zuhur edip kalbi perdeleyen ve kötülüğü emreden (emmare) nefistir. Öldürülmesi de gazap, şehvet ve diğer sıfatlarının öldürülmesi anlamındadır. “Tertemiz bir nefsi…öldürdün ha!” kalbin nefse yönelik sempatisinden kaynaklanan bir itirazdır bu. “Ben sana…demedim mi?” bu da ruhani bir hatırlatma ve ifadedir. “Eğer….sana bir şey sorarsam.” Özür dileme, günahı ikrar edip itiraf etme mahiyetinde bir ifadedir. Bunların tümü de nefsin levvame oluşu esnasında ortaya çıkan telvinatlar mahiyetindedir. 77-Yine yürüdüler. Nihayet bir köy halkına vardılar. Oranın ehlinden yemek istediler. İkisini de misafir etmekten imtina ettiler. Nihayet orada yıkılmak üzere bir duvar buldular, hemen onu doğrulttu. “Dileseydin buna karşı bir ücret alırdın” dedi. 78-Dedi: İşte bu, seninle benim aramızın ayrılmasıdır. “Şimdi sana, sabredemediğin şeylerin tevilini (içyüzünü) haber vereceğim. “Yine yürüdüler. Nihayet bir köy halkına vardılar.” Köy halkından maksat bedensel kuvvetlerdir. Yiyecek istemeleri, onlardan ruhani gıda talep etmek anlamındadır. yani onlar aracılığıyla böyle bir talepte bulunmak demektir. Cüzi idraklerinden külli anlamlar çıkarmak gibi. Daha önce onlara yiyecek verdikleri halde bu sefer onları konuk etmekten yüz çevirmelerinin nedeni, o sırada onların yiyeceklerinin daha üst taraftan, kutsi nurlardan, cemal ve celal tecellilerinden, İlahi marifetlerden ve gaybi anlamlardan kaynaklanmasıdır. Riyazet aracılığıyla beden gemisinin delinmesinden ve çocuğun öldürülmesinden önce olduğu gibi ayaklarının altından değildi. Kuvvetler ve duyular da buna engeldirler, bunun sürdürülmesine elverişli değildirler artık. Bilakis ancak uyuklamalarından ve sükunete ermelerinden sonra böyle bir şeye hazır olabilirler. Tıpkı Musa’nın ailesine “bekleyin…” (Taha, 10) demesi gibi.

KEHF SURESİ • 713

“Yıkılmak üzere” olan duvar ise nefs-i mutmainedir. Bundan duvar diye söz edilmesi, nefs-i emarenin riyazet aracılığıyla öldürülmesinden sonra meydana gelmiş olmasından dolayıdır. Bu yüzden tıpkı cansız varlıklar gibi kendi kendine ve kendi iradesiyle hareket edemeyecek hale gelmiştir. Zayıflığından dolayı da helak olmak üzeredir. Onun bu hali yıkılmak üzere olmak şeklinde ifade edilmiştir. Musa’nın arkadaşının bu duvarı doğrultması ise, kuvve-i nutkiye nuru aracılığıyla ahlaki kemalat ve güzel faziletlerle değiştirmesi anlamındadır. öyle ki bu faziletler onun rezil sıfatlarının yerine geçerler. Musa’nın (a.s) “dileseydin, elbet buna karşı bir ücret alırdın” şeklindeki sözü kalbi bir telvindir, nefsani değil. yani faziletler edinmek ve riyazetle amel etmek suretiyle ecir ve savap kazanmayı kastetmiştir. Bu yüzden “işte bu, benimle senin aramızın ayrılmasıdır.” şeklinde cevap vermiştir. Yani, bu, benim makamım ile senin makamının ayrılması, uzaklaşmasıdır. Benim halimle senin halinin ayrışmasıdır. Çünkü riyazet aracılığıyla nefsi imar etmek, övgüye değer huylarla ahlaklanmak, sevap ve ecir beklentisi için değildir. Yoksa fazilet ve kemalattan söz edilemez. Çünkü fazilet; İlahi ahlakla ahlaklanmaktır. Öyle ki fiiller, sahibinden bizzat kendileri için sadır olurlar, bir gaye için değil. bir gayeye yönelik olan bir şey perdedir, rezilliktir; fazilet değildir. Gaye; ortaya perde koymak demektir. Nefsin sıfatlarının perdesinin açılması ve nur âleminde tebarüz etmesi gaybi anlamları algılaması içindir. Daha doğrusu İlahi sıfatlarla sıfatlanmak içindir. Diğer bir ifadeyle Allah’da fena bulduktan sonra O’nunla tahakkuk etmek içindir. Senin iddia ettiğin gibi sevap kazanmak için değildir. “Şimdi sana, sabredemediğin şeylerin tevilini (içyüzünü) haber vereceğim.” Yani, nefsin mutmain olduğu, kuvvetlerin istikrar bulduğu için anlamları kabul etmen, soru sormanı yasakladığım gaybi bilgileri alman mümkün olmuştur. Ki senin bunlar üzerinde düşünmen ve hatırlaman mümkündür. Bu yüzden ben de sana anlatacağım, bu olayların tevilini haber vereceğim. Artık anlamları ve irfanı kabul etme istidadına sahipsin. 79-Gemi var ya, o denizde çalışan miskin kimselerindir. Ben onu kusurlu kılmak istedim. Peşlerinde bir melik (kral) vardı her gemiyi gasp ediyordu.

714 • TEFSİRİ KEBİR / TE’VİLÂT

“Gemi var ya, o…yoksul kimselerindir.” Heyuli denizinde çalışan yoksul kimselere aittir. Zahiri duyulardan ve tabii-nebati kuvvetlerden oluşan bedensel kuvvetlerindir. Bunlardan miskin (yoksul) diye söz edilmesi devamlı surette durmalarından, beden toprağından ayrılmamalarından, diğer hayvani kuvvetler gibi kalbin sülukuna engel olacak ya da onu istila edecek güçten yoksun olmalarından dolayıdır. Anlatıldığına göre, bunlar on kardeşti. Beş tanesi karada bekliyordu, beşi de denizde çalışıyordu. Bu da zahiri ve batıni duyulara işarettir. “Onu kusurlu kılmak istedim.” Riyazete tabi tutarak ayıplı olmasını sağladım, ki nefs-i emmare meliki / kral gasp ederek ona el koymasın. Bundan maksat da arkalarından gelen kraldır. Bu kral önlerine geçip “her gemiyi gasp ediyordu.” İstila ederek, hevası ve istekleri doğrultusunda kullanmak üzere el koyuyordu. 80-Erkek çocuğa gelince, onun ana babası mümin kimselerdi. Onları tuğyan ve küfürle sarmasından endişe duyduk. 81-Böylece istedik ki Rableri onun yerine kendilerine, ondan daha temizini versin ve daha merhametli olsun. “Erkek çocuğa gelince, onun ana babası…” yani ruh ve cismani tabiat “mümin kimselerdi.” Tevhidi benimseyen, ikrar eden kimselerdi. Çünkü Allah’a itaat etme yoluna bağlanmış, Allah’ın emrine boyun eğmişlerdi. Allah’ın kendilerinden istediklerini benimsiyorlardı. “Bunun için onları…boğmasından korktuk.” Üzerlerine azgınlıkla saldırıp bürümesinden, ruhun müşahedesi esnasında benliğiyle zuhur edip onları istila etmesinden korktuk. “Nankörlüğe…” onlara isyan edip üzerindeki nimetlerini, iyiliklerini inkâr etmesinden, kötülük etmesinden korktuk. Ya da onları perdelemesinden, böylece dinlerini ifsat etmesinden, Allah’a kulluklarını bozmasından endişe ettik. “Böylece, istedik ki, Rableri onun yerine kendilerine, ondan daha temizini…versin.” Tıpkı ondan daha temiz olan nefs-i mutmainneyi verdiği gibi. Yani temizlik bakımından ondan daha hayırlı ve daha arınmış olanını versin diye. “Ve daha merhametli olanını versin” diye. Daha şefkâtli, daha merhametli olanını bahşetsin istedik. Çünkü ruh ve bedene karşı daha şefkâtli, daha faydalı ve daha yumuşak olur. “Ebeveyn” ifadesinden maksadın dede ve baba olması da muhtemeldir. Bu takdirde ruh ve kalpten kinaye olurlar. Dolayısıyla onlara karşı daha merhametli olması da onlarla daha uyumlu ve onlara karşı daha duygusal olması anlamında olur.

KEHF SURESİ • 715

82-Duvara gelince, şehirdeki iki yetim çocuğun idi ve altında da onlara ait bir hazine vardı. Onların babaları ise salih / iyi bir kimse idi. Rabbin diledi ki, çocuklar rüşdlerine ersinler ve kendilerine ait defineyi çıkarsınlar. Bu, Rabbinden bir rahmet idi. Bu işlerimi kendiliğimden yapmadım. İşte bu, senin sabredemediğin işlerin tevili. “Duvara gelince, şehirdeki iki yetim çocuğun idi.” Yani nazari ve ameli akıllara aitti. Bunlar, Ruh’ul Kuds olan ebeveynlerinden kopmuş durumda idiler. Çünkü bedensel örtülerle ondan perdelenmişlerdi. Ya da kemale varmadan önce, beden şehrinde nefsin istilası sonucu öldürülen veya ölen kalbin çocukları idiler. “Altında da onlara ait bir hazine vardı.” Yani ancak, kalp makamında onlar tarafından tahsil edilebilen marifet hazinesi vardı. Çünkü, kemal vaktinde bütün külli ve cüzi şeyler bilfiil onda cem olabilir. Bu da olgunluk çağına erişme halidir. Bu hazinenin çıkarılmasına gelince, zahir ehli müfessirlerden biri “hazine, üzerinde ilim yazılı olan bir sayfadan ibaretti.” demiştir. “Babaları ise…” her iki tevil açısından da salih, “iyi bir kimse idi.” Bazılarının söylediğine göre, bu yetimlerin yaşlı bir dedeleri vardı ve Allah bu ikisini onun için muhafaza etmiştir. Böyle olunca da ancak Ruh’ul Kuds olarak tevil edilebilir. 83-Sana Zu’lkarneyn’den soruyorlar. De ki: Onunla ilgili kıssayı size ilerde okuyacağım… Zu’lkarneyn (iki boynuzlu) kıssası meşhurdur. Kendisi, Resulullah (s.a.v) zamanına yakın bir dönemde yaşamış Romalı bir komutandı. Bu kıssanın varlığa uyarlanmasına gelince, ondan maksat, varlığın iki boynuzuna, yani doğusuna ve batısına hükmeden kalptir. 84-Gerçekten biz onu arzda iktidar ve kudret sahibi kıldık. Ona herşey için sebeb verdik. 85-O da yollardan birisine tâbi oldu tutup gitti… 86-Nihayet güneşin battığı yere varınca onu, kara bir balçıkta batar buldu ve onun yanında bir kavme rastladı. Dedik ki: Ey Zu’lkarneyn! Onlara ya azab edeceksin veya haklarında iyilik etme yolunu seçeceksin. “Gerçekten biz onu…iktidar ve kudret sahibi kıldık.” Beden arzında kudret verdik, külli ve cüzi anlamlardan oluşan bütün mallara sahip

716 • TEFSİRİ KEBİR / TE’VİLÂT

kıldık. Doğudan batıya istediği tarafa gitmesini sağladık. “Ona her şey için…verdik.” istediği kemalatlar için “bir sebeb” verdik; dilediği her bir kemale ulaşması için (ilim, yöntem,) bir yol sağladık. “O da…tutup gitti.” bedensel taalluk ve süfli âleme teveccüh suretiyle bir yol tuttu. “Nihayet güneşin battığı yere varınca…” ruh güneşinin battığı mekâna gelince “onu kara bir balçıkta batar buldu.” Balçığa bulanmış vaziyette buldu. Bundan maksat, bürüyen cisimlerle karışmış bedensel maddedir. “Biz insanı katışık bir nutfeden yarattık.” (İnsan, 2) ayetinde olduğu gibi. “Onun yanında bir kavme rastladı.” kuvvetlerine rastladı. Nefsin bedeni ve ruhani

“Ey Zu’lkarneyn! Onlara ya azap edeceksin…dedik.” ya riyazet, kahır ve öldürme suretiyle onlara azap edeceksin, “veya haklarında iyilik etme yolunu seçeceksin.” adaleti gözetecek ve paylarını eksiksiz vereceksin. 87-Dedi ki: Kim zulüm ederse ona azap edeceğiz. Sonra o, Rabbine gönderilecek ona, korkunç azap eder. Zu’lkarneyn: “O, şöyle dedi: Zulüm edeni…” şehvet, gazap, vehim ve tahayyül gibi ifrata kaçanı, teslim olmayanı, boyun eğmeyene “azap edeceğiz” riyazete tabi tutarak cezalandıracağız. “sonra o, Rabbine gönderilecek…” küçük kıyamette Rabbinin huzuruna döndürülecektir. “…Azap uygulayacak.” tabiat ateşinde bırakmak suretiyle “ona korkunç bir azap” uygulayacaktır. Bu benim vereceğim cezadan daha şiddetli olacaktır. Ya da büyük kıyamette kahretme ve yok etme (fena) azabına tabi tutacaktır. 88-Amma kim de iman edip salih amel işlerse artık onun için güzel bir karşılık vardır ve ilerde ona emrimizden kolay olanı söyleyeceğiz. “İman edene…gelince…” nazari ve ameli akıl, fikir ve zahiri duyular gibi ilim ve marifete iman edip “salih amel”, iyi işler yapan, iyi davranan faziletler edinmek için çabalayan, boyun eğen ve itaat eden kimseye gelince “onun için…bir karşılık vardır.” bir sevap vardır. “En güzel…” sıfat cennetinden, sıfat nurlarının tecellilerinden ve sıfat ilimlerinin nehirlerinden oluşan güzel bir sevap alacaktır. “Ve emrimizden (buyruğumuzdan), ona kolay olanını söyleyeceğiz.” Faziletli melekelerin oluşması neticesinde kolaylık içeren bir söz söyleyeceğiz. 89- “Sonra yine bir yol tuttu.” Maddeden arınma ve temizlenme yöntemiyle Allah’a yükselme ve süluk etme yolunu izledi.

KEHF SURESİ • 717

90-Nihayet güneşin doğduğu yere ulaşında onu, öyle bir kavmin üzerine doğar buldu ki, onlar için güneşe karşı bir örtü(siper) yapmamıştık. 91-İşte böyle! Gerçekten ihata ettik, onunla ilgili her şeyden haberdardık. “Nihayet güneşin doğduğu yere ulaşınca.” ruh güneşinin doğduğu yere varınca “onu öyle bir kavmin üzerine doğar buldu ki…” nazari ve ameli akıl, fikir, sezgi ve kutsi kuvvetten oluşan bir kavim üzerine doğduğunu gördü. “Onlar için güneşe karşı bir örtü yapmamıştık.” Bir perde kılmamıştık. Çünkü onun nuruyla aydınlanıyor ve külli manaları idrak ediyorlardı. “işte böyle!…” onun durumu bizim vasfettiğimiz gibidir. “onunla ilgili her şeyden” ilimlerden, marifetlerden, kemalattan ve faziletlerden “haberdardık.” Yani, bilgi sahibiydik. Bunun anlamı şudur: bizden başka kimse onun durumunu tümüyle kuşatmamıştı. Çünkü o bütün âlemleri birleştiren bir konumdaydı. Varlıkta onun bilgilerine Allah’tan başkası haberdar değildi. Bir de Allah’ın arşı olarak isimlendiren bir durum söz konusuydu. 92-Sonra yollardan birine tâbi oldu. 93-Nihayet iki dağ arasına ulaştığında onların önünde bir kavim buldu. Hemen hiçbir sözü anlamıyorlardı. “Sonra yine bir yol tuttu.” Allah’ta seyir yolunu izledi. “Nihayet iki dağ arasına ulaştığında.” Yani iki kevn arasına varınca. Bu, onun asli makamı ve mertebesiydi ki, ilahın iki dağı arasında bulunan bir sette yer alıyordu. Doğu ile batı arasında yolculuk etmek, iniş ve yükseliş seferleri anlamındadır. “onların önünde…bir kavim buldu.” Bunlar bedensel tabiat kuvvetleri ve zahiri duygulardı. “Hemen hiçbir sözü anlamıyorlardı.” Çünkü anlamları idrak etmedikleri gibi onları konuşamıyorlardı da. 94-Dediler ki: Ya Zu’lkarneyn! Gerçekten Ye’cuc ve Me’cuc bu arzda fesat çıkarıyorlar. Bizimle onlar arasına bir set yapman için sana harç versek olmaz mı? “Dediler ki…” hal lisanıyla şöyle dediler: “…Ye’cuc…” vehim menşeli dürtüler ve arzular… “ ve Me’cuc…” vesveseler ve hayali içgüdüler bozgunculuk “fesat yapmaktadırlar.” Beden arzında, rezilliklere, düzene

718 • TEFSİRİ KEBİR / TE’VİLÂT

aykırı şehevi arzulara teşvik etmek, düzeni bozan hareketleri işlemeyi cazip kılmak, hayır yasalarını tahrip etmek, hikmet kurallarını işlevsiz hale getirmek, felaketlere ve fitnelere yol açmak, adalete karşıt hevaları ve bidatları yaygınlaştırmak, dolayısıyla ekini ve nesli ifsat etmek suretiyle bozgunculuk çıkarıyorlar. “Bizimle onlar arasında bir set yapman için…” ki onu aşmasınlar. Üzerine çıkamayacakları bir engel yapman için. Bundan maksat, şeri sınır ile ameli hikmetten oluşan kalbi hikmettir. 95- “Dedi ki: Rabbimin beni içinde bulundurduğu nimet…” tecrübe ile elde edilen külli ve cüzi anlamlar, doğu ve batıya yolculuk etmek “daha hayırlıdır…Siz bana kuvvetinizle destek olun.” çalışarak ve itaat ederek yardım edin. “Sizinle onlar arasına aşılmaz bir engel yapayım.” bundan maksat da ameli hikmet ve şeri kanundur. 96-Bana demir kütleleri getirin. Nihayet dağın iki yanı arasını aynı seviyeye getirince üfleyin! Dedi. Hatta artık, onu kor, ateş haline geldiği vakit “getirin bana, üzerine bir miktar erimiş bakır dökeyim” dedi. 97-Artık onu aşmaya muktedir olamadılar ve onu delmeye güçleri yetmez. “Bana demir kütleleri getirin.” Ameli suretlerden ve amellerin vaziyetlerinden oluşan demir kütleleri getirin. “Nihayet dağın iki yanı arasını aynı seviyeye getirince.” Eşitleyerek ve ölçerek aynı düzeye getirince “ dedi” , hayvani kuvvetlere “üfleyin” bu surete cüzi anlamları, ahlaki faziletlerden oluşan nefsani heyetlerini üflemelerini emretti. “Artık onu kor haline sokunca…” amellerin keyfiyetinin açıklamasını içeren ilimler kapsamındaki başlı başına bir ilim haline getirince “getirin bana, üzerine bir miktar erimiş bakır dökeyim, dedi.” Niyet ve amaç dökeyim. Çünkü bunlar ilimle amel arasında vasıta konumundadırlar. İlim ruhu ile beden ameli onlar aracılığıyla bütünleşir. Tıpkı insani ruh ile beden arasında vasıta konumunda olan hayvani ruh gibi. Böylece set oluşmuş oldu. Yani amel kütlelerinden, ilim üfürmesinden, ahlaktan oluşan kütlelerin ve azimet bakırının, niyetlerin bütününden kaide ve bina meydana gelmiş oldu. Nefis onunla mutmain olup, düşündü ve iman etti. “Bu sebeple onu aşmaya muktedir olamadılar.” üzerine çıkamadılar. Çünkü şanı çok yüceydi. İlimlere ve hüccetlere şamildi ve bunları savmalarına ve istila etmelerine imkân yoktu. “onu delemediler…” çünkü melekelerle, amellerle ve zikirlerle istihkam edilmişti. 98-Bu, Rabbimden bir rahmettir. Rabbimin vadi hakkdır. Rabbimin vadi gelince O, bunu yerle bir eder.

KEHF SURESİ • 719

99-O gün, biz onları, birbirlerine çarparak çalkalanır bir halde bırakmışızdır ve sura da üfürülmüş ve böylece onları bütünüyle bir araya getirmişizdir. “Bu…dedi…” bu kanun “ Rabbimden bir rahmettir.” Kullarına yönelik rahmetidir. Onların güvende olmalarını ve varlılarını devam ettirmelerini sağlamaktadır. “Rabbimin vadi gelince…” küçük kıyamete ilişkin vadinin vakti gelince, “O, bunu yerle bir eder…” tuz buz olmuş batıla dönüştürür. Çünkü ölüm esnasında, bedensel aletlerin etkisiz hale geldikleri zamanda onunla amel etmek mümkün değildir. “O gün biz onları, birbirine çarparak çalkalanır bir halde bırakmışızdır.” çalkalanmalarını, karışmalarını sağlamışızdır. Ruhla birleşip de içine sızmayacak halde bıraktık onları. “Sura da üfürülmüş…” ölümden sonraki hayatta yeniden diriliş için sura üfürülmüştür. “böylece onları bütünüyle bir araya getirmişizdir.” Ya da kastedilen anlamı şudur: Büyük kıyamette fena halinde, Hakk’ın zuhuruyla parçalanmış olarak bir araya getirmişizdir. Çünkü o esnada ilim ve hikmet ortadan kalkar. İlahi fiillerin zuhuru, başkasının ve fiilinin yok oluşu ile birlikte helalin ve mubahın anlamı zuhur eder. “O gün biz onları, birbirine çarparak çalkalanır bir halde bırakmışızdır.” Şaşkın haldedirler. Bir şeye karışmışlardır ve hareketsiz haldedirler. “Sura da üfürülmüş…” beka halinde Hakkani varlığı meydana getirmek suretiyle sura üfürülür. Onları tevhidde, istikamette ve temkinde, kendileriyle değil, Allah ile oluşlarıyla bir araya getiririz. 100-Ve kâfirleri o gün cehennemle yüzyüze getirmişizdir. 101-Onların gözleri beni hatırlatan ayetlerden bir perde içindeydi, Hakkı işitmeye de tahammül edemiyorlardı. “Kâfirleri o gün cehennemle yüzyüze getirmişizdir.” Yani, küçük kıyamette, Hak’tan perdelenmiş olanlar azabın ve ateşin türleriyle yüz yüze gelirler. Enam suresinde anlatıldığı gibi. Ya da kastedilen anlam şudur: Bu müşahedede, yani büyük kıyamet ehli cehennem ateşiyle azap görür. “Gözleri beni görmeye kapalı…” yani ayetlerime, sıfatlarımın tecellilerine ki-bunlar beni zikretmeyi gerektirir-karşı kapalıdır. 102-Yoksa kafirler öyle mi sandı. Beni bırakıp da kullarımı dostlar edineceklerini mi? Şüphesiz cehennemi kafirlere konaklama yeri olarak hazırladık.

720 • TEFSİRİ KEBİR / TE’VİLÂT

103-De ki: Size amellerini en ziyade zayi edenleri haber vereyim mi? 104-O kimselerin, çalışmaları dünya hayatında boşa gitmiştir. Halbuki onlar, iyi işler yaptıklarını zannederler. 105-İşte onlar, Rablerinin ayetlerini inkar ederler ve O’na kavuşacaklarını da.. onların amelleri boşa gitmiştir. 106-Böylece onların cezası cehennemdir. Küfretmeleri, benim ayetlerimle ve resullerimle ittihaze (alay) etmelerinden dolayı. 107-Muhakkak iman edip salih amel işleyenler için konaklama yeridir; onlar içindir Firdevs cenneti. 108-Orada ebedi kalırlar oradan da hiç ayrılmak istemezler. 109-De ki: Rabbimin kelimeleri için denizler mürekkep olsa… Muhakkak Rabbimin kelimeleri tükenmeden önce deniz tükenirdi. 110- “De ki: Ben de sizin misliniz gibi beşerim. Bana vahy olunuyor. Ancak ilahınız tek bir ilâhdır. Kim ki Rabbine kavuşmayı arzu ederse artık salih amel işlesin ve Rabbine yaptığı ibadette kimseyi ortak etmesin.” “Oradan hiç ayrılmak istemezler.” Durumlarının değişmesini istemezler. Çünkü, istidatlarının gerektirdiği kemale ulaşmışlardır. Artık, bunun ötesine yönelik bir özlemleri söz konusu değildir. Gerçi bunun ötesinde bir kemal vardır; ama idrakleri buna ulaşamamaktadır. Bu yüzden, durumlarının ötesinden bir tat almadıkları gibi, özlem de duymazlar. Başkasının varlığını ispat ettikleri için Hak’tan perdelenen müşriklere karşılık olarak zikredilmiş olmaları, kendilerine bahşedilen cennetin de Firdevs cenneti olması gösteriyor ki onlardan maksat, istidatları tam olan muvahhitlerdir. Ve onların kemallerinin üstünde bir kemal yoktur. Onların mertebelerinin ötesinde bir şey olmadığı için de durumlarının değişmesini istemezler. “De ki: …derya… olsa…” şekil almaya elverişli, zahirde uzantısı olan heyuli deniz “Rabbimin sözleri için mürekkep” olsa. Rabbimin anlamlardan, hakikâtlerden, aynlerden ve ruhlardan oluşan sözleri için mürekkep olsa “Rabbimin sözleri bitmeden deniz tükenecektir.” Çünkü Rabbimin sözleri sonsuzdur ve sonlu olanın sonsuz olanı tüketmesi de imkânsızdır. Allah, doğrusunu herkesten daha iyi bilir.

MERYEM SURESİ • 721

MERYEM SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Kaf. Ha. Ya. Ayn. Sad. 2- (Bu,) Rabbinin, Zekeriyya kuluna rahmetinin anılmasıdır. 3-Hani o, gizli bir sesle Rabbine niyaz etmişti. “Kaf. Ha. Ya. Ayn. Sad.” Daha önce vurgulamıştık: Bir istekte bulunmak üzere Rabbine seslenen ve dua eden kimse, ancak bilerek veya bilmeyerek bu hal ile ilgili istidadının gerektirdiği şekilde hal diliyle Ona dua ettiğinde ve isteğinin kaynağı olan ismiyle Ona seslendiğinde icabeti (duanın kabulünü) hakkeder. Çünkü bağış ve feyiz, ancak istidadın kapasitesine göre belirginleşir. İstidat ise istekte bulunulan ismin gerektirdiği şeyden başkasını istemez. Yüce Allah da söz konusu ismiyle tecelli etmek ve isteğini vermek suretiyle icabet eder, gediğini kapatır, ihtiyacını giderir. Nitekim, hasta bir kimse “Ya Rabbi!” diye seslendiği zaman “Ya Şafi (ey şifa veren) demek istiyor. Çünkü Hak Teala ona icabet ettiği zaman bu isimle (Şafi ismiyle) onu iyileştirir. Aynı şekilde fakir bir kimse de O’na seslendiğinde, Hak Teala onun bu isteğine “Muğni” (ihtiyaçları gideren) ismiyle icabet eder, çünkü Rabbi O’dur. 4- “Rabbim!” dedi, benden (vücudumdan), kemiklerim zayıfladı, saçım başım ağardı. Ve ben, Rabbim, sana (ettiğim) dua sayesinde hiç bedbaht olmadım. 5-Doğrusu ben, arkamdan iş başına geçecek olan yakınlarımdan endişe ediyorum. Karım da kısırdır. Tarafından bana bir veli (oğul) ver. 6-Ki o bana vâris olsun; Ya’kub hanedanına da vâris olsun. Rabbim, onu rızana lâyık kıl!

722 • TEFSİRİ KEBİR / TE’VİLÂT

7- (Allah şöyle buyurdu:) Ey Zekeriyya! Biz sana bir oğul müjdeleriz ki, onun adı Yahya’dır. Daha önce ona kimseyi adaş yapmadık. 8-Zekeriyya: Rabbim! dedi, karım kısır olduğu, ben de ihtiyarlığın son sınırına vardığım halde, benim nasıl oğlum olabilir? 9-Allah: Öyledir, dedi; Rabbin: O bana kolaydır. Daha önce, sen hiçbir şey değilken seni de yaratmıştım, buyurdu. 10-O: Rabbim! dedi, (çocuğum olacağına dair) bana bir işaret ver. Allah: Sana işaret, sapasağlam olduğun halde (üç gün) üç gece insanlarla konuşamamandır, buyurdu. 11-Bunun üzerine Zekeriyya, mâbetten kavminin karşısına çıkarak onlara: «Sabah akşam tesbihte bulunun» diye işaret verdi. 12- «Ey Yahya! Kitab’a (Tevrat’a) var gücünle sarıl!» (dedik) ve henüz sabi iken ona (ilim ve) hikmet verdik. 13-Tarafımızdan ona kalp yumuşaklığı ve temizlik de (verdik). O, çok sakınan bir kimse idi. 14-Ana-babasına çok iyi davranırdı; o, isyankâr bir zorba değildi. 15-Doğduğu gün, öleceği gün ve diri olarak kabirden kaldırılacağı gün ona selam olsun! Zekeriyya (a.s), din işlerinde yerine geçecek bir veli bahşetmesi için Rabbine seslendi. Bu duayı ederken iki olguya tevessül etti. İki gerekçe göstererek mazeretine bildirdi. Zayıflığa ve ihtiyarlığa tevessül etti. Din işlerini yürütme hususunda güçsüzlüğünü ve acizliğini gerekçe olarak sundu. “Benden, kemiklerim zayıfladı, saçım başım ağardı.” Yüce Allah, “el-Kafi” ismiyle ona icabet ederek , zayıflığını giderip ona güç veriyor. Bir oğul bahşetmek suretiyle onu güçlendiriyor. Sonra Hz. Zekeriyya (a.s), yüce Allah’ın kendisine yönelik kadim inayetine tevessül ediyor ve bunu da şöyle dile getiriyor: “Ve ben, Rabbim, sana ettiğim dua sayesinde hiç bedbaht olmadım.” Bunun üzerine yüce Allah “el-Hadi” (yol gösteren) ismiyle ona icabet ediyor ve müjde ve vaat ile onu isteğine iletiyor. Çünkü mutluluğu gerektiren, bedbahtlığın bertaraf olmasını kaçınılmaz kılar, nitekim yüce Allah buna gereği olan şeyle işaret etmiştir. İnayet, Allah’ın ezelde ayn olarak var olan ilminden ibaret olup kişinin istidadıyla kendine uygun mutluluğunu gerektirir. Bu, aynı zamanda Allah’ın, istidadın var olmasından sonra onun için bu kemali irade etmesinin de aynısıdır. Şu halde yüce Allah, istidadı bu kemale iletmesi kaçınılmazdır.

MERYEM SURESİ • 723

Hidayet etme, ancak muvaffak kılmakla olur. Bu da istenen şeye uygun, o şeyin gerçekleşmesini sağlayan sebeplerin tertip edilmesiyle mümkündür. Zekeriyya (a.s) isteğinin gerçekleşmeye uygun olmadığının, belki aksi sebeplerin mevcut olduğunu görüyordu. Bu yüzden korkuya kapıldı, yetkin olmayan velilerin (akrabaların) bulunmasından korktuğunu belirterek Allah’a yalvarıp mazeret bildirdi. Allah ona “el-Vaki” (koruyan) ismiyle icabet etti ve onu yetkin olmayan velilerin şerrinden korudu. Sonra “Karım da kısırdır.” diyerek soyundan bir velinin olmasının imkânsızlığını da mazeret olarak ortaya koydu. Allah ona “Alim” ismiyle icabet etti. Çünkü O, onun gerekçe olarak ileri sürdüğü, sonucun olamayacağının kanıtı olarak sarıldığı sebeplerin ortada olmadığını biliyordu. Allah, bu sebeplerin halihazırda yokluğuna rağmen var olduklarını da biliyordu. Allah’ın bildiğinin de olması kaçınılmazdır. Tıpkı meleklerin İbrahim’in karısına söyledikleri gibi: “ «Bu böyledir. Rabbin söylemiştir. O,hikmet sahibi “Hakim”dir, bilen”Alim”dir» (Zariyat, 31) Allah onu bir evlatla müjdeleyip bilgisinin gerektirdiğini ona gösterince sebepler âleminde hikmetle haşır neşir olduğu için şaşırdı ve bir kez daha sebeplerin olmadığını ileri sürerek şöyle dedi: “Benim nasıl oğlum olabilir?” Çünkü akrabalarının yetkin olmayışından dolayı soyundan olmasa da gerçek bir oğul gibi işlerini yürütecek, tam yerine geçip yanında yer alacak, din işlerini yürütmede kendi yolunu izleyecek gerçek birini istiyordu. Allah, müjdeyi tekrarlayarak ona bu işin, kudretine göre çok basit olduğunu gösterdi. Bunun üzerine Zekeriyya (a.s), buna delalet edecek bir işaret istedi, Allah da ona bu işareti verdi. “Sadık” (doğru söyleyen) ismiyle vaadini yerine getirdi. Yahya’yı ona bahşederek rahmetini sundu. Böylece vaat ve müjde haliyle birlikte sözü edilen dört hal, Allah’ın ona beş isimle icabet etmesini gerektirmiştir. Yukarda açıkladığımız manalara göre; surenin başında yer alan birbirinden kopuk harflerden (hurufu mukataa) “Kaf” harfi, Zekeriyya’nın zayıflığının ve ihtiyarlığının gerektirdiği el-Kafi ismine, “Ha” harfi, Allah’ın ona yönelik inayetinin, istediği şeyi onun için irade etmesinin gerektirdiği el-Hadi ismine, “Ya” harfi akrabalardan korkmasının gerektirdiği el-Vaki (koruyan) ismine, “Ayn” harfi sebeplerin olmadığını izhar etmesinin gerektirdiği el-Alim ismine, “Sad” harfi de vaadin

724 • TEFSİRİ KEBİR / TE’VİLÂT

gerektirdiği es-Sadık ismine işarettir. Dolayısıyla bu beş ismin toplamı, oğul bahşedilmesi ve bu haller kapsamında isteğinin sunulmasıyla kendini gösteren er-Rahim ismidir. Şu halde, bu harflerin zikredilip sayılması bu isimlerin hasıl olmasına kaynaklık oluşturan söz konusu sıfatların zuhuruna işarettir. Bundan maksat da yüce Allah’ın, kendisine seslenen kulu Zekeriyya’ya rahmetinin zuhurudur. Bu rahmetin anılmasından maksat da Yahya’nın (a.s) varlığında kendini gösteren bu rahmetin anılmasıdır. Bu yüzdendir ki İbni Abbas (r.a) demiştir ki: “Kaf” harfi el-Kafi’den, “Ha” harfi el-Hadi’den, “Ya” harfi el-Vaki’den, “Ayn” harfi el-Alim’den ve “ Sad” harfi de es-Sadık’tan ibarettir. Allah doğrusunu herkesten daha iyi bilir. Şayet tevil mahiyetli uyarlama yapacak olursak şunu söyleriz: Ruh Zekeriyya’sı heyulani akıl istidadı makamında gizlice seslendi. Zayıflığından şikayetçi oldu, Allah’ın inayetine tevessül etti. Nefsani kuvvetlerden oluşan akrabalarından korktuğunu ve nefis karısının kalp oğlunu doğurmayacak şekilde kısır oluşundan şikayet etti. “Tarafından bana bir veli ver. Ki bana varis olsun.” Ve faal akıl olan “Yakub hanedanına da varis olsun.” “Rabbim! Onu rızana layık kıl.” Razı olunan kemalatla nitelenmiş olsun. “Biz sana bir oğul müjdeleriz.” Kalp oğlunu müjdeliyoruz. “Onun adı Yahya’dır.” çünkü ebedi bir hayatı vardır. “Rabbim! Bana bir işaret ver.” Ki bu işaret beni ona ulaştırsın. “ Sana işaret…konuşmamandır.” Maddi meşgalelere dalıp tabii işlere karışıp his insanlarıyla konuşmamandır. “Onlara…tesbihte bulunun, diye işaret verdi.” Her birinize mahsus ibaretlerinize riyazetle, daima fuzuli olan şeyleri terk etmekle devam edin. “Ey Yahya!” kalp Yahya’sı! “Sarıl…” furkani akıl adı verilen ilim kitabına sarıl. “ …Ona hikmet verdik…” eşyayı yerli yerine koyma melekesini bahşettik, “henüz sabi iken.” Henüz manevi doğumla var olmuşken. “Tarafımızdan ona kalp yumuşaklığını verdik.” sıfat tecellilerinden kaynaklanan kemal aracılığıyla ona rahmet ettik, “ve temizlik verdik.” Tecerrütle ona kutsilik ve arınmışlık verdik. “O, çok sakınan bir kimse idi.” nefsin sıfatlarından kaçınırdı. “Ana-babasına çok iyi davranırdı.” Ruh ve nefse iyi davranırdı. “Selam ona olsun.” temizlik, arınmışlık, maddi giysilerden berilik onun üzerine olsun, “doğduğu gün, öleceği gün.” vahdette fena bulmak suretiyle öleceği gün, “kabirden kaldırılacağı gün.” fena sonrası beka ile kaldırılacağı gün, “diri olarak.” Allah ile hayat bulmuş olarak dirileceği gün.

MERYEM SURESİ • 725

16- (Rasûlum!) Kitab’da Meryem’i de an. Hani o, ailesinden ayrılarak doğu tarafında bir yere çekilmişti. 17-Meryem, onlarla kendi arasına bir perde çekmişti. Derken, biz ona ruhumuzu gönderdik de o, kendisine tastamam bir insan şeklinde göründü. 18-Meryem dedi ki: Senden, çok esirgeyici olan Allah’a sığınırım! Eğer Allah’tan sakınan bir kimse isen (bana dokunma). 19-Melek: Ben, yalnızca, sana tertemiz bir erkek çocuk bağışlamam için Rabbinin bir Resuluyum, dedi. 20-Meryem: Bana bir insan eli değmediği, iffetsiz de olmadığım halde benim nasıl çocuğum olabilir? dedi. 21-Melek: Öyledir, dedi; (zira) Rabbin buyurdu ki: Bu bana kolaydır. Çünkü biz, onu insanlara bir delil ve kendimizden bir rahmet kılacağız. Bu, hüküm ve karara bağlanmış (ezelde olup bitmiş) bir iş idi. “Kitab’da Meryem’i de an. Hani o, ailesinden ayrılarak doğu tarafında bir yere çekilmişti.” Doğu tarafı, kutsi âlemdir. Çünkü Meryem tecerrüt etmek, mümkün tabiattan ve nefsin karargâhından çekilmek suretiyle Ruh’ul Kuds ile bütünleşmişti. Ailesinden maksat, nefsani ve tabii kuvvetlerdir. Meryem’in kendisi ile ailesi arasına çektiği perde kutsiyet korunağıydı. Bu korunak, nefis âlemi ehline yasaktı. Yasağın sınırı sadır perdesiydi ki maddi kuvvetler âlemi en fazla oraya kadar varabilirdi, maddi kuvvetlerin yürüyebilecekleri son nokta burasıydı. Tecerrüt ederek kutsi âleme yükselmeyen kimseye Ruh’ul Kuds gönderilmez. Nitekim, yüce Allah bu konuda şöyle buyurmuştur: “Biz ona ruhumuzu gönderdik.” Meleğin Meryem’e normal yaratılışlı, güzel suretli bir beşer olarak görünmesinin sebebi, Meryem’in nefsinin ondan etkilenmesi, ısınması, öz yaratılışın gerektirdiği şekilde hareket etmesi, etkinin hayalden tabiata sirayet etmesi, böylece şehvetinin harekete geçmesi ve tıpkı uykuda ihtilam olmak gibi inzalin gerçekleşmesi, nutfesinin rahme düşüp bundan da çocuğun meydana gelmesinin sağlanmasıdır.

726 • TEFSİRİ KEBİR / TE’VİLÂT

Daha önce vahyin sadık (gerçek) rüyalara yakın bir mahiyette olduğunu vurgulamıştık. Çünkü uykuda olduğu gibi vahiy esnasında bedensel kuvvetler sükunet bulur, faaliyetleri askıya alınır. Şu halde, bizim ıstılahımızda kalp olarak isimlendirilen nefs-i natıkaya ulaştığı hayalde varit olduğu görülen haller ve kutsi ruhlarla gerçekleştirdiği temaslar hayvani ve tabii nefse de sirayet eder, beden de ondan etkilenir. Çocuğun sadece annesinin nutfesinden yaratılmasının mümkün olmasına gelince; tabii ilimler şunu ortaya koymuşlardır: Çocuğun oluşmasında erkeğin menisi, peynirin oluşmasında mayanın gördüğü işlevi görmektedir. Kadının menisi ise süt konumundadır. Akdedici (bağlayan) erkeğin menisi, inikad (bağlanma) da kadının menisi açısından geçerlidir. Ama bu demek değildir ki sadece erkeğin menisi akdedicilik gücüne sahiptir ve kadının menisi de sadece inikad etme konumundadır. Aksine bunun anlamı şudur: Erkeğin menisindeki akdedici güç daha fazladır, inikad özelliği de kadının menisinde daha baskındır. Aksi takdirde, biri sadece akdedici, biri de sadece inikad olucu olmak üzere belirginleşselerdi, bir şey oluşturmak üzere birleşemezlerdi. Eğer erkeğin menisinde de bir oranda inikad (bağlanma) özelliği olmasaydı, çocuğun bir parçasını oluşturmazdı. Dolayısıyla, kadının mizacı, onurlu nefse, etkin güce sahip dirayetli kadınlarda olduğu gibi güçlü ve erkeksi olursa, ciğerinin mizacı da sıcak olur. Bu yüzden, onun sağ böbreğinden çıkan meni sol böbreğinden çıkan meniden daha sıcak olur. Bu iki meni rahimde bir araya geldiğinde, eğer rahmin mizacı meniyi tutma ve çekme hususunda güçlü ise, sağ böbrekten çıkan meni akdedicilik gücüne sahip olmak bakımından erkeğin, sol böbrekten ayrılan meni de inikad gücüne sahip olmak bakımından kadının yerine geçer ve çocuğun olması da bu sayede mümkün olur. Özellikle nefis kutsal ruhla teyit edilmişse, güçlendirilmişse, nefsin kutsal ruhla temas halinde oluşunun tesiri tabiata ve bedene de sirayet eder, mizacı değiştirir. Bütün kuvvetler de fiillerinde ruhani destek görürler. Dolayısıyla kıyas kabul edilmeyecek şekilde fiillerini daha belirleyici bir güçle yerine getirirler. Allah doğrusunu herkesten daha iyi bilir.

MERYEM SURESİ • 727

“Çünkü biz, onu insanlara bir delil…kılacağız.” İnsanlar için ölümden sonra yeniden dirilişe delalet edecektir. “Ve kendimizden bir rahmet kılacağız.” Onu bizim tarafımızdan kendilerine sunulmuş, kendilerini şeriat, hikmet ve irfanla kemale erdiren, bu fiilimiz sayesinde onları hidayete erdiren bir rahmet kılacağız. Dolayısıyla, o İlahi manevi rahmetin suretidir. “Bu, hüküm ve karara bağlanmış bir iş idi.” Levhte hükme bağlanmış, ezelde takdir edilmişti. İbni Abbas’tan şu açıklama rivayet edilmiştir: Meryem, Cebrail’in “Ben, yalnızca sana tertemiz bir erkek çocuk bağışlamam için Rabbinin bir resuluyum.” sözüyle mutmain olunca Cebrail ona yaklaştı ve giysisinin, yani bedenin cebine üfledi. Bu, oynaşma ve kucaklaşma etkisi göstererek yukarıda söylediğimiz gibi Meryem’in ihtilam olmuş gibi inzal olmasına sebep oldu. Nitekim, oynaşma ve kucaklaşma çoğu zaman inzale yol açar. Bazıları, ona görünen ruh, nüzulü sırasındaki İsa’nın ruhuydu, onunla bütünleşti ve nutfesine taalluk etti, demişlerdir. Doğrusu, onun Ruh’ul Kuds olmasıdır. Çünkü, İsa’nın varlığının etkin sebebi odur. Nitekim, “Sana tertemiz bir erkek çocuk bağışlamam için.” Sözü de bunu gösteriyor. 22-Meryem ona hamile kaldı. Bunun üzerine onunla (karnındaki çocukla) uzak bir yere çekildi. 23-Doğum sancısı onu bir hurma ağacına (dayanmaya) sevk etti. «Keşke, dedi, bundan önce ölseydim de unutulup gitseydim!» 24-Aşağısından (İsa yahut melek) ona şöyle seslendi: «Tasalanma! Rabbin senin alt yanında bir su arkı vücuda getirmiştir.» 25- «Hurma dalını kendine doğru silkele ki, üzerine taze, olgun hurma dökülsün.» 26- «Ye, iç. Gözün aydın olsun! Eğer insanlardan birini görürsen de ki: Ben, çok merhametli olan Allah’a oruç adadım; artık bugün hiçbir insanla konuşmayacağım.» İsa’nın (a.s) ruhunun nutfe ile bütünleşmesi ancak nutfenin rahme yerleşmesinden, kalıcı olmasından, özellikle imtizaç edip birleşmesinden, dolayısıyla ruhu kabul etmeye elverişli bir karışım haline gelmesinden sonra söz konusu olmuştur.

728 • TEFSİRİ KEBİR / TE’VİLÂT

“Bunun üzerine onunla…çekildi” onunla birlikte “uzak bir yere” doğu tarafındaki önceki yerden daha uzak bir yere çekildi. Çünkü Meryem İsa ile batı tarafında vaki olmuştu. Bundan maksat da tabiat âlemi ve cismani ufuktur. Bu yüzden şöyle buyurmuştur: “Doğum sancısı onu bir hurma ağacına sevk etti.” Nefis hurmasına… “Aşağısından ona seslendi…” Yani Cebrail, nefis ile ilgili makamına nispeten aşağı sayılan cihetten, yani Meryem’in de üzüntüsünün kaynağı olan tabiat yani rüsvalığına sebep olan gebelik tarafından ona seslendi: “Tasalanma! Rabbin senin alt yanında bir su arkı vücuda getirmiştir.” tabii ilminin, fiil tevhidi ilminin acayipliklerinden bir ark meydana getirmiştir. Bunu Allah sana has kılmış ve seni seçmiştir. Nitekim O’nun, yalnız senin nutfenden cenini meydana getirdiğini gördün. “Kendine doğru silkele…” Ruh’ul Kuds ile bütünleşmen sebebiyle, ruh semasında yükselen ve kuruduktan, heva suyundan ve hayatından mahrum olması nedeniyle cansız hale geldikten sonra riyazetle hakiki hayata kavuşup yeşeren, irfan ve anlam meyvelerini vermeye başlayan nefsinin hurma dalını kendine doğru silkele. Yani onu fikirle harekete geçir. “Üzerine…dökülsün.” İrfan ve hakikât meyveleri üzerine dökülsün. “taze ve olgun…Ye…” üzerine sarkan taze hakikâtleri, İlahi marifeti, sıfat tecellileri ilmini, bağışları ve halleri ye. “iç…” altından tabiat ilmi suyunu, İlahi sanatın eşsizliğini, İlahi fiillerin akıl almaz sunumlarını, tevekkül ilmini, fiil tecellilerini, ahlak ve kazanımları iç. Nitekim, yüce Allah şöyle buyurmuştur: “Şüphesiz, hem üstlerinden, hem de ayaklarının altından yerlerdi.” (Maide, 66) “Gözün aydın olsun!” kemalden, kudretle var olan. İnayetle bahşedilen mübarek çocuktan dolayı gözün aydın olsun. “Eğer insanlardan birini görürsen.” Zahiri sebeplerden dolayı hakikâtlerden, sanat ve hikmetten (onların ötesine nüfuz edememekten) dolayı eşsiz yaratılıştan ve İlahi kudretten perdelenen ve adetlerin ötesine geçemedikleri, vehimle karışık Hakk’ın nurunu göremeyen akılla perdelendikleri için senin sözünü anlamayan, seni ve senin halini tasdik etmeyen zahir ehlinden birini görürsen “de ki: Ben, çok merhametli olan Allah’a oruç adadım.” Kendi halinle ilgili onlara herhangi bir şey söyleme. Kabul etmeleri mümkün olmayan bir hususta sözü fazla uzatma. Ta ki o (İsa) kendi haliyle onlarla konuşuncaya kadar.

MERYEM SURESİ • 729

27-Nihayet onu (kucağında) taşıyarak kavmine getirdi. Dediler ki: Ey Meryem! Hakikâten sen iğrenç bir şey yaptın! 28-Ey Harun’un kız kardeşi! Senin baban kötü bir insan değildi; annen de iffetsiz değildi. 29-Bunun üzerine Meryem çocuğu gösterdi. «Biz, dediler, beşikteki bir sabî ile nasıl konuşuruz?» 30-Çocuk şöyle dedi: «Ben, Allah’ın kuluyum. O, bana Kitab’ı verdi ve beni Nebiy yaptı.» 31- «Nerede olursam olayım, O beni mübarek kıldı; yaşadığım sürece bana salâtı ve zekâtı emretti.» 32- «Beni anneme saygılı kıldı; beni bedbaht bir zorba yapmadı.» 33- «Doğduğum gün, öleceğim gün ve diri olarak kabirden kaldırılacağım gün esenlik banadır.» 34-İşte, hakkında şüphe ettikleri Meryem oğlu İsa, Hak, kavl (söz) olarak budur. 35-Allah’ın bir evlât edinmesi, olacak şey değildir! O, bundan münezzehtir. Bir işe hükmettiği zaman, ona sadece «Ol!» der ve hemen olur. 36- (İsa şunu da söyledi:) Muhakkak ki Allah, benim de Rabbim, sizin de Rabbinizdir. Öyle ise O’na kulluk ediniz. İşte doğru yol budur. 37-Sonra hizibler (gruplar) kendi aralarında ayrılığa düştüler. Büyük güne şahit olunduğu zamanda vay o kâfirlerin haline! 38-Onlar, bizim huzurumuza çıkacakları gün (başlarına gelecek olanları) ne iyi duyarlar ve ne iyi görürler (bir görsen)! Lakin o zalimler bugün açık bir sapıklık içindeler. 39- (Rasûlüm!) Sen onları pişmanlık ve üzüntü günü hakkında uyar. Çünkü onlar bir gafletin içine dalmış oldukları halde ve henüz iman etmemişken (bakarsın) iş olup bitmiştir. 40-Muhakkak arzın ve onun üzerindekilere ancak biz vâris oluruz (her şey gider, biz kalırız) ve onlar ancak bize döndürülürler.

730 • TEFSİRİ KEBİR / TE’VİLÂT

“Esenlik banadır…” Bu üç halde de selam, esenlik benim üzerimedir, tıpkı Yahya’nın üzerine olduğu gibi. Çünkü Benim zatım mücerret ve mukaddestir, çocuklukta bile madde ile perdelenmez. Bilindiği gibi selam’ın anlamı, maddeyle temas kurmaktan kaynaklanan ayıplardan beri olmaktır. “İşte…Meryem oğlu İsa hak kavl (söz) olarak budur.” yani onun sözü ezeli mücerret zattan ibarettir. Nitekim, daha önce bu birkaç konuya değinmiştik. “Allah’ın evlat edinmesi, olur şey değildir.” Çünkü O’nunla birlikte bir başka şeyin var olması imkânsızdır. “O, bundan münezzehtir.” beraberinde başka bir şeyin var olmasından münezzehtir. “Ona sadece “Kün / ol” der ve hemen olur.” Yani, zaman mefhumu olmaksızın, sadece iradesinin taalluk etmesiyle yoktan var eder. “Muhakkak arzın ve onun üzerindekilere ancak biz varis oluruz.” büyük kıyamette, mutlak fena ve zati müşahede esnasında her şeye biz varis oluruz. 41-Kitab’da İbrahim’i an. Zira o, sıdkı bütün bir Nebiydi. 42-Bir zaman o babasına dedi ki: Babacığım! Duymayan, görmeyen ve sana hiçbir fayda sağlamayan bir şeye niçin taparsın? 43-Babacığım! Hakikâten sana gelmeyen bir ilim bana geldi. Öyle ise bana uy ki, seni düz yola çıkarayım. 44-Babacığım! Şeytana kulluk etme! Çünkü şeytan, çok merhametli olan Allah’a âsi oldu. 45-Babacığım! Allah tarafından sana azap dokunup da şeytanın yakını olmandan korkuyorum. 46- (Babası:) Ey İbrahim! dedi, sen benim ilahlarımdan yüz mü çeviriyorsun? Eğer vazgeçmezsen, ant olsun seni recm ederim (taşlarım)! Uzun bir zaman benden uzak dur! 47-İbrahim: Selâm senin üzerine olsun, dedi, Rabbimden senin için mağfiret dileyeceğim. Çünkü, O bana karşı çok lütufkârdır. 48-Sizden de, Allah’dan başka taptığınız şeylerden de uzaklaşıyor ve Rabbime yalvarıyorum. Umulur ki (senin için) Rabbime dua etmemle bedbaht (emeği boşa gitmiş) olmam.

MERYEM SURESİ • 731

49-Nihayet İbrahim onlardan ve Allah’tan başka taptıkları şeylerden uzaklaşıp bir tarafa çekildiği zaman biz ona İshak ve Yâ‘kub’u bağışladık ve her birini Nebiy yaptık. 50-Onlara rahmetimizden bağışta bulunduk ve kendilerine sıdk lisanını çok yüce kıldık. 51- (Rasûlüm!) Kitab’da Musa’yı da an. Gerçekten o, ihlâs sahibi, Resûl ve nebî idi. 52-Ona Tûr’un sağ tarafından seslendik ve onu, fısıldaşan kimse kadar (kendimize) yaklaştırdık. 53-Rahmetimizin bir sonucu olarak ona kardeşi Harun’u bir Nebiy olarak armağan ettik. 54- (Rasûlüm!) Kitab’da İsmail’i de an. Gerçekten o, sözüne sâdıktı, Resûl ve Nebî idi. 55-Halkına salâtı (namazı) ve zekâtı emrederdi; Rabbi nezdinde de hoşnutluk kazanmış bir kimse idi. Doğruluk; her faziletin aslı, her kemalin özü, her makamın seçkin bakiyesi ve her bağışın yöneltildiği istidattır. “Duymayan, görmeyen…bir şeye niçin taparsın?” Allah’tan başka, kendilerinden talepte bulunduğu ve kendilerine bağımsız tesir atfettiğin şeylere niçin tapıyorsun? “Sana hiçbir fayda sağlamayan” şeylere ne diye ibadet ediyorsun? Hakikâtte bunların sana hiçbir faydaları olmaz, çünkü tesirleri söz konusu değildir. “ …Bir ilim bana geldi…” zati tevhid ilmi bana ulaştı. “Selam sana…” Allah, senin zatını perdelendiği maddelerden arındırsın. “Rabbimden senin için mağfiret dileyeceğim.” senin zatını nuruyla örtmesini, sıfatlarıyla senin sıfatlarının üzerini perdelemesini, fiilleriyle nefsinin heyetlerini kapatmasını şayet mümkünse… O’ndan isteyeceğim. “Gerçekten o ihlas sahibi idi.” Allah rızası için süluk ederken zatı ve ilmi mücerretti, Allah’ın sıfatları dahil O’ndan başka hiçbir cihete yönelmiyordu, Allah’ın sıfatlarını dahi O’ndan nefyetmişti. “Gözü kaymadı ve sınırı aşmadı.” (Necm, 17) ayetinde anlatılan durum işte budur. “«Rabbim! Bana (kendini) göster; seni göreyim!» (Araf, 143) ayetinde belirtildiği gibi Musa, bu sözüyle sıfatları Allah’tan nefyetmişti.

732 • TEFSİRİ KEBİR / TE’VİLÂT

Ayrıca Allah onu benliğinden kurtarmış, varlığının kalıntısını ondan nefyetmişti. Dolayısıyla, eksiksiz zati tecelli ile onu yukarıda sözü edilen azgınlıktan kurtarmıştı. Allah’ın kendisini yerleştirmesiyle de makamda istikrar kazanmıştı. Nitekim, yüce Allah şöyle buyurmuştur: “Rabbi o dağa tecelli edince onu paramparça etti, Musa da baygın düştü.” (Araf, 143) Ayılıp kendine gelince şöyle demiştir: “Seni noksan sıfatlardan tenzih ederim, sana tevbe ettim.” (Araf, 143) benliğin zuhur etmesi günahından pişmanlık duyup sana döndüm. “Hem Resul, hem de Nebî idi.” Risalet makamı, Nübüvvet makamından sonra gelir, çünkü helal ve haram gibi hükümleri bildirmeyi, namaz, oruç gibi vaziyetlere dikkât çekmeyi öngörmektedir. Risalet, mükelleflere ilişkin hükümlerin açıklanmasıyla ilgilidir. Nübüvvet ise, ahiret, ölümden sonra diriliş, haşirde toplanmaya dair haller, İlahi irfan gibi gaybi anlamlardan haber vermekten, sıfat ve isimleri, yüce Allah’ın şanına yaraşan hamd ve ululamaları açıklamaktan ibarettir. Velayet ise her ikisinin de üstündedir. Çünkü Velayet, halka itibar etmeksizin Allah’ın zatında fena bulmaktan ibarettir. Her iki makamdan da önce olduğu için makamların en şereflisidir. Çünkü başlangıçta velayet hasıl olmazsa Nübüvvet ve Risalet de olmaz. Velayet, her ikisinin de dayanağıdır. Nitekim bu yüzden, Musa’nın Allah tarafından kendisi için seçilmiş biri olduğu (muhlas) olduğu en başta zikredilmiş, Nübüvvet ise Risaletten daha sonra zikredilmiştir. Çünkü Nübüvvet daha şerefli, övgüye ve saygıya daha çok delalet etmektedir. Ama şereflilik özelliğini vurgulamak maksadıyla velayet makamını bu iki makamdan sonra zikretmiyor. Zira Velayet makamı daha şerefli olsa da batındır, şerefini ve faziletini muhakkik ariflerden, ince nazara sahip olmak üzere seçkin kılınmış bazı fertlerden başkası bilemez. Bu yüzden Velayet, övgü ve tazim ifade etmez. Yine “muhlas” ifadesi de sırf Velayete özgü kılınmakla birlikte, bu en şerefli nitelik de övgü ifade etmez. Çünkü nübüvvet ve risalet olmadan da Velayet olabilir, ama Nübüvvet ve Risalet Velayetsiz olmaz. Bu yüzden Musa’nın ancak bu şekilde vasfedilmesi uygun düşerdi.

MERYEM SURESİ • 733

“Ona Tur’un sağ tarafından seslendik.” Varlığının Tur’undan. Bu ise münacat mahalli olan sır makamı kapsamındaki kalp Tur’unun son zirvesidir. Bu yüzden yüce Allah “fısıldaşan kimse kadar yaklaştırdık.” buyurmuş ve Musa’yı “Kelim” (Allah ile konuşan) diye adlandırmıştır. Seslenilen yerin sağ taraf olarak vasfedilmesine gelince, burada daha şerefli, daha kuvvetli ve daha bereketli sağ taraf tercih edilip sadırdan ibadet olan sol taraftan sakınılmıştır. Çünkü vahiy ancak ruh âleminden gelir. Ruh âlemi ise kutsal vadidir. 56-Kitab’da İdrisi de an. Hakikaten o pek doğru bir insan bir Nebiydi. 57-Onu üstün bir makama yücelttik. 58-İşte bunlar, Allah’ın kendilerine nimetler verdiği Nebiylerden, Âdem’in soyundan, Nuh ile birlikte (gemide) taşıdıklarımızdan, İbrahim ve İsrail (Ya’kub) ‘in soyundan, doğruya ulaştırdığımız ve seçkin kıldığımız kimselerdendir. Onlara, çok merhametli olan Allah’ın âyetleri okunduğunda ağlayarak secdeye kapanırlardı. 59-Nihayet onların peşinden öyle bir nesil geldi ki, bunlar salâtı bıraktılar; nefislerinin arzularına uydular. Bu yüzden, ileride sapıklıklarının cezasını çekecekler. 60-Ancak tevbe eden, iman eden ve iyi davranışta bulunan kimseler hariçtir. Bunlar, hiçbir haksızlığa uğratılmaksızın cennete girecekler. “Onu üstün bir makama yücelttik.” Eğer ayetin orijinalinde geçen “mekân” kelimesi makam anlamında ise, bu takdirde Allah’a yakınlığı ve cem ayninde sahip olduğu velayet makamı kapsamındaki mertebesi kastedilmiştir. Eğer arz (yer) anlamında kullanılmışsa, bu durumda bundan maksat İsa (a.s)’nın da yerleştiği makam olan dördüncü felek kastedilmiştir. Çünkü buranın aslında onun ruhunun merkezi, ilk feyzinin kaynağı olduğu belirtilmişti. Feyzi de güneş feleği ve maşukunun muharrikinden kaynaklanmıştır. “Onlara, çok merhametli olan Allah’ın ayetleri okunduğunda…” her ayetin zahirini nefisle, batınını da kalp ile dinlerler. Sırlarıyla onun anlamının sınırını anlarlar. Ruh ile ayetlerin çıktığı yerlere yükselir, ayette tecelli ettiği sıfatla mevsuf mütekellimi (kelam sahibi Allah’ı) müşahede ederler. “ …Secdeye kapanırlar…” bu ayeti ortaya çıkaran sıfatıyla zuhur edişi esnasında tecelli ettiği isimde fena bulurlar.

734 • TEFSİRİ KEBİR / TE’VİLÂT

Rahman’ın veya Allah’ın kapsadığı sair sıfatlar içinde de Onu müşahede etmenin özlemiyle ağlarlar. Uzaklaşma korkusuyla nefsin bekasını gerektirmese de bu, kalbin ağlamasıdır. Nitekim şair şöyle demiştir: Uzaklaşsalar, onlara duydukları özlemden ağlarlar Yakınlaşsalar, ayrılık korkusundan ağlarlar. Huzur salâtını (namazını) terk ettiler. Çünkü nefis makamında kaldılar. Huzur, ancak kalp ile gerçekleşir. Namaz, ancak kalp iledir. Nefsin sıfatlarıyla kalbin makamından perdelenmiş olmaları yüzünden şehevi arzuların peşinden koşmak onların ayrılmaz özellikleri oldu. “Bu yüzden, ileride sapıklıklarının cezasını çekecekler.” bir kötülüğe, bir sapıklığa duçar olacaklar. Çünkü, şehevi arzuların peşinde gitmeye daldıkları oranda perdeleri koyulaşıp artar, buna bağlı olarak sapıklıkları da artar. Günah üzerine günah işlerler. Günaha dalışları gittikçe artış gösterir. Nitekim, Rasulullah (s.a.v) şöyle buyurmuştur: “Bir günahtan sonra işlenen günah, önceki günahın cezasıdır.” “Ancak tevbe eden…” önceki günahtan pişmanlık duyup tevbe edip kalp makamına dönen, “iman eden..” , yakine inanan, “ve iyi davranışta bulunan…” fazilet kesbetmek suretiyle salih ameller işleyen kimse hariçtir. “Bunlar…cennete…girecekler.” Hakkedişlerine, iman ve amel derecelerine göre mutlak cennete girecekler. “Hiçbir haksızlığa uğratılmaksızın…” hallerinin ve makamlarının gerektirdiği hiçbir şey kendilerine eksiltilerek verilmez. 61-Çok merhametli olan Allah’ın, kullarına gıyaben vaat ettiği Adn cennetlerine girecekler. Şüphesiz O’nun vaadi yerini bulacaktır. 62-Orada boş söz değil, hoş söz duyarlar. Ve orada, sabah akşam kendilerine ait rızıkları vardır. 63-Kullarımızdan, takvâ sahibi kimselere vereceğimiz cennet işte budur. 64-Biz ancak Rabbinin emri ile ineriz. Önümüzde, arkamızda ve bunlar arasında olan her şey O’na aittir. Senin Rabbin unutkan değildir. 65- (O) semaların, arzın ve ikisi arasındaki şeylerin Rabbidir. Şu halde O’na kulluk et; O’na kulluk etmek için sabırlı ve metânetli ol. O’nun bir adaşı (benzeri) olduğunu biliyor musun? (Asla benzeri yoktur).

MERYEM SURESİ • 735

“Adn cennetleri…” nefis, kalp ve ruh makamındaki derecelerine göre sahip kılındıkları bir mertebedir. “Çok merhametli olan Allah’ın…vaat ettiği…” göz kamaştırıcı nimetleri, temelinde ve genel olarak bahşeden Allah’ın “kullarına gıyaben” , onlar açısından gayb halinde oldukları sırada bahşetmiştir. “Hoş söz duyarlar…” yani kendilerini noksanlıklardan selamette kılan, kendilerini maddi şeylerden arındıran irfan ve hikmet gibi şeyler duyarlar. “Ve orada, sabah akşam kendilerine ait rızıkları vardır.” Yani daima kendilerine rızık verilir. Veya kalp cennetinde erkenden, ruh güneşinin doğuş vaktinde ve nefis cennetinde akşamleyin, ruh güneşinin batış vaktinde rızıkları verilir. “ …Cennet işte budur…” bunlardan birine vaki olan mutlak cennet işte budur. “Kullarımızdan, takva sahibi kimselere veririz.” Mutlak olarak ve takvasına göre. Eğer rezilliklerden ve günahlardan sakındıysa ona kalp cennetini ve fiil tecellileri huzurunu veririz. Şayet kalp makamında sıfatlarından sakındı ise ona sıfat cennetlerini veririz. Eğer Allah’ta fena bulmak suretiyle kendi zatından ve varlığından sakındı ise ona da zat cennetini veririz. “Biz ancak Rabbinin emri ile ineriz.” Meleklerin inmesi ve nefsin mele-i ala (yüceler âlemi) ile bütünleşmesi ancak iki şeyle mümkündür: Biri, yüceler âleminin ruhunun cevherine uygun olmasını sağlayan asli istidat ve fıtri saflık, öbürü ise, tasfiye ve tezkiye sonucu gerçekleşen hal istidadıdır. Sadece, bu durumun gerçekleşmesi yetmez, bilakis bu noktada itibar edilen meleklerdir. “Şüphesiz, Rabbimiz Allah’tır deyip, sonra dosdoğru yolda yürüyenlerin üzerine melekler iner.” (Fussilet, 30) ayetini ve bu ayette meleklerinin inmesinin melekeye delalet eden temkin dediğimiz istikamete terettüp ettiğini görmediniz mi? Ayrıca şeytanların inmesiyle ilgili şu ayete bakın: “Onlar, günaha, iftiraya düşkün olan herkesin üstüne inerler.” (Şuara, 222) Burada, şeytanların inmesine dönük istidadın hasıl olmasıyla ilgili olarak mübalağa sigası kullanılmıştır ki bu siga melekeye ve devamlılığa delalet eder. Ayrıca melekler, ancak doğru ve hayırlı kimselere inerler. İşte bu ikinci istidat birinci istidatla birleşince bu, Hakk’ın izninin ve emrinin alameti olarak belirginleşir. Çünkü feyiz genel ve eksiksizdir, kesinlikle inkıtaa uğramaz. Eğer bir yerde gecikme söz konusu ise, bu gecikme istidadın olmayışından kaynaklanmaktadır. Nitekim, Hz. Rasulullah’a (s.a.v)

736 • TEFSİRİ KEBİR / TE’VİLÂT

vahyin gelmesi gecikip onun da sabrı azalınca bu ayet nazil olmuştur. Dolayısıyla, üzerinde durduğumuz ayette demek isteniyor ki: Biz kendi isteğimizle, kendi tercihimizle inmeyiz, bilakis O’nun tercihi ve isteğiyle ineriz. Sadece O’nun emri geçerlidir, başka bir şey değil. “Önümüzde…olan her şey Ona aittir.” Üstümüzde bulunan, tavırlarımızdan önce olan, yüzümüzün dönük bulunduğu ve ilmimizin kuşatamadığı ceberut âlemi, “arkamızda…bulunan.” bizim tavırlarımızdan sonra olan melekuti arz tavırları ve “bunlar arasında bulunan her şey…” içinde bulunduğumuz melekuti tavırların hepsi O’nun kahrının egemenliği, O’nun emrinin hakimiyeti altındadır. O’nun ilmi tümünü kuşatmıştır. “Senin Rabbin unutkan değildir.” Kemale istidadı olan bir şeyi unutmaz, ona kemal feyzini göndermezlik etmez. Ya da müstahak olan birini hakkından daha alt bir mertebede bırakıvermez. Bilakis, ilim olarak bütün istidatları kuşatır ve bunlara kemal feyzini iletir. Her birinin gerektirdiğini istidadın hasıl olmasıyla birlikte defaten indirir. Eğer vahiy gecikirse, bu senden kaynaklanmaktadır, O’ndan değil. O “semaların, arzın ve ikisi arasındaki şeylerin Rabbidir.” Her birini kendine tahsis edilen ismiyle terbiye eder, yönetir ve halinin gerektirdiği feyzi ona yansıtır. Kısacası bütün isimleriyle her şeyi terbiye eder, yönetir. “Şu halde O’na kulluk et.” halinin gerektirdiği kulluğunu O’na sun. Ta ki feyzi kabul edecek, vahyin nüzulüne müsait olacak istidadın oluşuncaya kadar. İbadetin gerçekleşmesi için istidadın bir veya iki kere arındırılması şeklinde hazırlanması yetmez. Bilakis burada devamlılık esastır. o halde feyiz ve vahyi kabul edebilmen için bu arınma ameliyesine kesintisiz devam et. “Ona kulluk etmek için sabırlı ve metanetli ol.” devamlı surette O’na yönel. “O’nun bir adaşı olduğunu biliyor musun?” O’nun bir benzerini biliyor musun ki o benzere yönelesin, yüzünü ona çeviresin de senin isteğini, matlubunu sana versin?! 66-İnsan der ki: «Öldüğüm zaman sahi diri olarak (kabrimden) çıkarılacak mıyım?» 67-İnsan düşünmez mi ki, daha önce o hiçbir şey olmadığı halde biz kendisini yaratmışızdır?

MERYEM SURESİ • 737

68-Öyle ise, Rabbine and olsun ki, muhakkak surette onları şeytanlarla birlikte mahşerde toplayacağız; sonra onları diz üstü çökmüş vaziyette cehennemin çevresinde hazır bulunduracağız. 69-Sonra her milletten, rahmân olan Allah’a en çok âsi olanlar hangileri ise çekip ayıracağız. 70-Sonra, orayı boylamaya daha çok müstahak olanları elbette biz daha iyi biliriz. 71-İçinizden, oraya uğramayacak hiçbir kimse yoktur. Bu, Rabbin için kesinleşmiş bir hükümdür. 72-Sonra biz, Allah’tan sakınanları kurtarırız; zalimleri de diz üstü çökmüş olarak orada bırakırız. 73-Kendilerine âyetlerimiz ayan beyan okunduğu zaman inkâr edenler, iman edenlere: İki topluluktan hangisinin (hangimizin) mevki ve makamı daha iyi, meclis ve topluluğu daha güzeldir? Dediler. 74-Onlardan önce de, eşya ve görünüş bakımından daha güzel olan nice nesiller helâk ettik. 75-De ki: Kim sapıklıkta ise, çok merhametli olan Allah ona mühlet versin! Nihayet kendilerine vaat olunan şeyi -ya azabı (müminler karşısında yenilgiyi), veya kıyameti-gördükleri zaman, mevki ve makamı daha kötü ve askeri daha zayıf olanın kim olduğunu öğreneceklerdir. “Hiçbir şey olmadığı halde…” varlık âleminde alışılagelen maddi bir şey değilken. Nitekim, bir ayette şöyle buyrulmuştur: “henüz kendisinin anılan bir şey olmadığı…” (İnsan, 1) Çünkü yaratılıştan önce ayni varlık hiç varolmamış gibidir. Cem aynında silindiği için. “Muhakkak surette onları şeytanlarla birlikte mahşerde toplayacağız.” Perdelenmişleri, ölümden sonra yeniden dirilişi inkâr edenleri, kendilerini azdıran ve Hak’tan saptıran şeytanlarla birlikte haşredeceğiz. Çünkü bulanmışlık ve nurdan uzaklık bakımından perdelenmişlerin nefisleri ile şeytanların nefisleri arasında uyum vardır. Bu yüzden onlarla birlikte haşredilmeleri zorunludur. Özellikle itikatta onları izledikleri zaman. “Sonra onları…cehennemin çevresinde hazır bulunduracağız.” Süfli âlemde tabiat cehenneminin çevresinde hazır bulunduracağız. Bunun nedeni heyulani örtülerle perdelenmeleri, zulmani fasıklıklarla zindan mahiyetli

738 • TEFSİRİ KEBİR / TE’VİLÂT

heyetler içinde bukağılarla birbirlerine bağlanmış halde üzerlerine katrandan giysiler bulunacak şekilde cehennemin kenarına getirilirler. “Diz üstü çökmüş vaziyette.” Nefislerinin eğriliğinden dolayı heykelleri eğri olduğu için dik duramazlar. “Sonra her milletten…çekip ayıracağız.” Her hizib (grup) içinde Rahman olana Allah’a karşı en fazla asi olan kimseleri bildiğimiz hallerine uygun olarak en şiddetli azaba özgü kılacağız. Çünkü biz, onları kendilerinden daha iyi biliriz. Böylece, bu gibi kimseleri kendilerine en uygun olan azaba atarız. “İçinizden, oraya uğramayacak hiçbir kimse yoktur.” Yani ölümden sonra diriliş esnasında herkesin tabiat âlemine uğraması kaçınılmazdır. Çünkü tabiat âlemi kutsi âlemin geçiş yoludur. “Bu, Rabbin için kesinleşmiş bir hükümdür.” Kesin olarak karara bağlanmış, yürürlüğe konulmuş bir hükümdür. Ruhu bedenine yeniden gönderilmek suretiyle tekrar diriltilen bir kimsenin sırattan geçmesi ancak cehennem üzerinden geçmesiyle mümkündür. Mümin sırattan geçtiği sırada onun nuru cehennemin alevini söndürür ve cehennemin sıcaklığını hissetmez. Nitekim rivayette belirtildiğine göre cehennem mümine şöyle seslenir: “Geç ey mümin! Senin nurun benim alevimi söndürdü.” Eğer cennete girdikten sonra mümine “cehennemin üzerinden geçerken halin nasıldı? diye sorsan, hiçbir şey hissetmedim, diyecektir. Nitekim İmam Sadık’a (a.s) sorulmuş: Siz de cehenneme uğrayacak mısınız? diye. O da şöyle cevap vermiş: Biz üzerinden geçerken cehennem sönmüş olacaktır. İbni Abbas’tan şöyle rivayet edilmiştir: “Müminler bir bağın içinden geçiyormuş gibi cehennemin üzerinden geçeceklerdir.” Rivayete göre Cabir b. Abdullah, Rasulullah’a (s.a.v) bu konuyu sormuş ve Rasulullah (s.a.v) ona şu cevabı vermiştir: “Cennetlikler cennete girdikten sonra birbirlerine sorarlar: Rabbimiz, bizim mutlaka cehenneme uğrayacağımızı vaat etmemiş miydi? Onlara şu cevap verilir: “Siz cehennem üzerinden geçerken o sönmüştü.”

MERYEM SURESİ • 739

Bir diğer rivayette belirtildiğine göre Cabir b. Abdullah’a (r.a) bu ayet sorulmuş, o da şu cevabı vermiştir: “ Rasulullah’ın (s.a.v) şöyle dediğini duydum: Uğramak girmek demektir. İyi kötü herkes mutlaka cehenneme girer. Cehennem ateşi, İbrahim’e karşı soğuk ve selametli olduğu gibi, müminlere karşı soğuk ve selametli olur.” Öyle ki cehennemin soğukluğundan kaynaklanan bir homurtusu bile olur. “İşte bunlar cehennemden uzak tutulurlar.” (Enbiya, 101) ayetine gelince, burada onların cehennemin kendisinden değil, azabından uzak tutulacakları kastediliyor. “Sonra biz, Allah’tan sakınanları kurtarırız.” Çünkü onlar adaletten tevhide giden yolu izlemekten ibaret olan sırat üzerinden şimşek hızıyla geçerler. “Zalimleri de…orada bırakırız.” Onlar istidat nurlarını karanlıklar içinde eksiltenlerdir. Ya da istidatlarını ait olmadıkları yere koyup amacının dışında kullananlardır. “diz üstü çökmüş olarak…” hiç hareket edemezler. Çünkü zulmani maddelere dalmışlardır. Nitekim, Rasulullah (s.a.v) şöyle buyurmuştur: “Zulüm, kıyamet günü karanlığa dönüşür.” 76-Allah, doğru yola gidenlerin hidayetini artırır. Sürekli kalan iyi işler, Rabbinin nezdinde hem mükâfat bakımından daha hayırlı, hem de âkıbetçe daha iyidir. 77- (Rasûlüm!) Âyetlerimizi inkâr eden ve «Muhakkak surette bana mal ve evlât verilecek» diyen adamı gördün mü? 78-O, gaybı mı bildi, yoksa Allah’ın katından bir söz mü aldı? 79-Kesinlikle hayır! Biz onun söylediğini yazacağız ve azabını uzattıkça uzatacağız. 80-Onun dediğine biz vâris oluruz, (malı ve evlâdı bize kalır); kendisi de bize yapayalnız gelir. 81-Onlar, kendilerine bir itibar ve kuvvet (vesilesi) olsun diye Allah’tan başka ilahlar edindiler. 82-Hayır, hayır! (Taptıkları), onların ibadetlerini tanımayacaklar ve onlara hasım olacaklar. “Allah, doğru yola gidenlerin hidayetini artırır.” Sapıklık ehlini, cehaletlerine ve rezilliklerine devam ettikleri sürece sapıklıklarında yüz üstü bırakıp sapıklıklarını ve perdelenmişliklerini artırdığı gibi, doğru

740 • TEFSİRİ KEBİR / TE’VİLÂT

yola gidenleri de, bildikleriyle amel edip başka bir ilmi kabul etme istidadını kazanıp ona da varis oldukları sürece muvaffakiyetlerini artırmak suretiyle hidayetlerini ziyadeleştirir. Nitekim Rasulullah (s.a.v) şöyle buyurmuştur: “Kim bildiğiyle amel ederse Allah onu bilmediği ilimlere varis kılar.” İlmel yakin gereğince amel ettikleri zaman onlara “Aynel yakini” bahşeder. Aynel yakin gereğince amel ettikleri zaman “Hakkal yakini” lütfeder. “Sürekli kalan iyi işler.” İlim ve faziletler “ Rabbinin nezdinde mükâfat bakımından daha hayırlıdır.” çünkü sıfat tecellilerine ve kalp cennetine ulaştırır. “Akıbetçe daha iyidir.” sonunda tek zata döndürmeleri itibariyle daha iyidir. 83- (Rasûlüm!) Görmedin mi? Biz, kâfirlerin üzerine, kendilerini iyice (isyankârlığa) sevk eden şeytanları gönderdik. 84-Öyle ise onlar hakkında acele etme. Biz onlar için (günlerini) teker teker sayıyoruz. 85.86.87-Takvâ sahipleri “muttakiyleri” heyet halinde Rahmân olan Allah’ın huzurunda topladığımız, günahkârları da susuz olarak cehenneme sürdüğümüz gün, Rahmân nezdinde söz ve izin alandan başkalarının şefâate güçleri yetmeyecektir. 88 - «Rahmân çocuk edindi» dediler. 89-Hakikâten siz, pek çirkin bir şey ortaya attınız. 90-Bundan dolayı, neredeyse semalar çatlayacak, arz yarılacak, dağlar yıkılıp düşecektir! 91-Rahmân’a çocuk isnadında bulunmaları yüzünden. 92-Halbuki çocuk edinmek Rahmân’ın şanına yakışmaz. 93-Semalarda ve arzda olan herkes istisnasız, kul olarak Rahmân’a gelecektir. 94-O, bunların hepsini kuşatmış ve sayılarını tesbit etmiştir. 95-Bunların hepsi de kıyamet gününde O’nun huzuruna tek başına (yapayalnız) gelecektir.

MERYEM SURESİ • 741





“Görmedin mi? Biz, kâfirlerin üzerine, kendilerini iyice isyankârlığa sevk eden şeytanları gönderdik.” Meleklerin inmesi bahsinde demiştik ki: İyi nefisler melekut âleminden ve semavi meleklerden destek görürler. Saflık, arınmışlık ve nuranilik bakımından onlarla bütünleştikler için. Kötü nefisler de arz menşeli karanlık nefislerden destek görürler. Çünkü aralarında uyum vardır, karanlık, bulanıklık ve pislik açısından türdeştirler. Nitekim, Rasulullah (s.a.v) onların karanlıklarının şiddeti, azgınlık ve perdelenmişlikte devamlılık arz etmeleri, şeytanların durmadan onlara inip onları günaha teşvik etmeleri, içlerine vesveseler, türlü kötülüklere ilişkin telkinler atarak iyice rezil olmalarını sağlamaları karşısında hayrete düşmüştü. “Biz onlar için teker teker sayıyoruz.” Kendilerini kaçınılmaz akıbetlerine, inkârlarının ve amellerinin vebaline, heyetlerinin ve inançlarının azabına yaklaştıran nefeslerini sayıyoruz. Çünkü her ecelin belirlenmiş bir sonu vardır ve bu sona en yakın zamanda varacaklardır. “Takva sahipleri “muttakiyleri”ni heyet halinde çok merhametli “Rahman”olan Allah’ın huzurunda topladığımız…gün.” Burada “Rahman” isminin zikredilmesinin sebebi, takvalarının mertebeleri uyarınca rahmetinin genelliğini vurgulamaktır. Tıpkı “Takva sahibi kimseler…” ayetinde vurgulandığı gibi. Bu yüzden ariflerden biri bu ayeti duyduğunda “Rahman ile beraber olan kimse kimin huzuruna haşredilecektir?” Bunu duyan bir başka arif de ona şu cevabı vermiştir: Rahman isminden Rahman ismine, Kahhar isminden Latif ismine haşrolunur.” Çünkü günahlardan, rezilliklerden ve nefsin sıfatlarından sakınan kimse, takvanın ilk derecesindedir. Fiil cennetlerinde Rahman’a haşrolunur, sonra sıfat cennetlerinde, sonra Allah’a vasıl olmasının ardından sıfat cennetlerinde haşrolunur. Artık onun sıfat tecellileri oranında Allah’ta bir seyri vardır. Seyir zata ulaşmakla son bulunca , artık seyir Allah’ın seyri olur. “heyet halinde…” ikrama mazhar olarak. “Günahkârları da…sürdüğümüz gün.” işledikleri kötü amellerden dolayı “cehenneme” tabiat cehennemine “susuz olarak” tıpkı susuz develer gibi sevk ettiğimiz gün. “Rahman nezdinde söz ve izin alandan başkalarının şefaate güçleri yetmeyecektir.” Bu izin de yüce Allah’ın ilk sözleşme kapsamında iman ehliyle, ilk arınma sonrasındaki ikinci arınma kapsamında tevbe ve pişmanlık duyup kendisine yönelmeleri karşısında vaadini yerine getirmek üzere yaptığı muahededir. İkinci

742 • TEFSİRİ KEBİR / TE’VİLÂT

arınmadan maksat ise nefsin sıfatlarından sıyrılıp Rahman’ın sıfatlarına bürünme ve kutsi âlemle bütünleşmedir. Bu da sıfat huzurudur. Bu yüzden, nimetlerin aslını ve görkemlilerini bahşeden ve diğer tüm latif sıfatları kapsayan “Rahman” ismi zikredilmiştir. Yani hiç kimse, melekuti destekler ve kutsi nurlar sunarak ona şefaat edemez. Ancak rahmani rahmeti kabul etme istidadına sahip, hakiki muahede ile İlahi cennetlerle bütünleşen kimse müstesna. İbni Mesud’dan rivayet edildiğine göre Rasulullah (s.a.v) bir gün ashabına şöyle demiştir: “Sizden biriniz her sabah ve akşam “Allah’ım! Ey semaların ve arzın yoktan var edicisi, görünmezi ve görüneni bilen! Senden başka ilah olmadığına, senin bir ve ortaksız olduğuna, Muhammed’in senin kulun ve Resulün olduğuna, beni nefsime bırakacak olursan nefsimin beni kötülüğe yanaştırıp hayırdan uzaklaştıracağına, senin rahmetinden başka bir şeye güvenmediğime ve senin vaadinden asla dönmediğine şahitlik etmek üzere sana söz veriyorum.” demekten aciz midir?” “Semalarda ve arzda olan herkes istisnasız, kul olarak Rahmân’a gelecektir.” Çünkü imkân konumunda, yokluk zeminindedirler ve onlara ait bir varlıkları yoktur. Kemalleri de ancak Allah ile mümkündür. Allah, Rahman ismiyle onların üzerine varlıklarını ve kemallerini akıtır. Onların kendileri hiçbir şeydirler. Eğer yoklukta aynlerinin istidadıyla Ona hakkıyla ibadet etmeselerdi, var olmazlar. Eğer var olduktan sonra kendilerine bahşettiği nimetlerinin haklarını eda etmek suretiyle Ona ibadet etmezlerse kemale ermezler. Onlar yönetilen, perdelenmişlerdir. Kahrının ve hakimiyetinin altında boyun eğdirilmişlerdir. “O, bunların hepsini kuşatmış” Aynlerini, ezeli istidatlarını kutsal feyzinin bir yansıması olarak ezelde saymış ve ilmiyle taayyun ettirmiştir. “Ve sayılarını tespit etmiştir.” Onların heyetleri ve hakikâtleri, salt Onun ilmiyle yokluktan zuhur etmiş, Onun rahmanlığının feyziyle varlıkta belirginleşmiş malumatların suretlerinden başka bir şey değildir. “Bunların hepsi de kıyamet gününde…gelecektir.” Küçük kıyamet gününde yalnız başına, sebeplerden ve yardımcılardan soyutlanmış olarak gelecektir. Tıpkı ilk yaratılışta olduğu gibi. Orta kıyamette de “tek başına…” bedensel ilgilerden kopmuş, nefsani sıfatlardan ve tabii kuvvetlerden arınmış olarak gelecektir. Büyük kıyamette ise, “arzda bulunan her canlı yok olacak. Ancak azamet ve ikram sahibi Rabbinin zâtı bâki kalacak.” (Rahman, 26.27)

MERYEM SURESİ • 743

96-İman edip de iyi davranışlarda bulunanlara gelince, onlar için Rahman, (gönüllerde) bir sevgi yaratacaktır. 97- (Rasûlum!) Muhakkak biz Kur’an’ı, sadece, onunla muttakiyleri (Allah’dan sakınanları) müjdeleyesin ve şiddetle karşı çıkan (inat eden) bir topluluğu uyarasın diye senin dilinde (indirilip okutarak) kolaylaştırdık. 98-Biz, onlardan önce nice nesilleri helâk ettik. Sen, onlardan herhangi birinden (bir varlık emâresi) hissediyor veya onlara ait cılız bir ses işitiyor musun? “İman edenler…” ilmi veya ayni hakiki imanla inananlar, “iyi davranışlarda bulunanlar.” arındırıcı, temizleyici, sıfatlarının giysilerinden sıyrılmalarını sağlayarak sıfat tecellilerini kabul etmeye hazır hale getirici ameller işleyen salihler, “onlar için çok merhametli olan Rahman Allah, bir sevgi yaratacaktır.” Nitekim, yüce Allah kutsi bir hadiste şöyle buyurmuştur: “Kul, nafile ibadetler aracılığıyla durmadan bana yaklaşma çabası içinde olur. Derken onu severim. Onu sevdiğim zaman da işiten kulağı, gören gözü ve tutan eli olurum.” Gerçekte bu sevgi “Allah onları sever, onlar da Allah’ı severler.” (Maide, 54) ayetinde işaret edilen ilk inayetin eseri ve neticesidir. Allah, birini gayp zemininde, seçkin kılma sevgisiyle sevdiğinde, varlıkta belirginleşme esnasında da Allah’ın onu sevmesi kaçınılmaz olur. Bu da onu ilk ahde vefa göstermeye sevk eder. Dolayısıyla, ilk ahit sonraki ahitle yenilenmiş olur. Bu ikincisi, mutlak Habibe tabi olmak suretiyle öncekine vefa gösterileceğine dair Allah ile yapılan bir sözleşme mahiyetindedir. Nitekim, yüce Allah şöyle buyurmuştur: “Eğer Allah’ı seviyorsanız bana uyunuz ki Allah da sizi sevsin.” (Al-i İmran, 31) Eğer Habibe tabi olma amel ve hallerde samimiyetle gerçekleşirse, Allah onu seçme sevgisiyle sever ve bu ilk sevginin semeresi olarak önceki sevginin üstündedir. Çünkü ilk sevgi ayni ve gizlidir. İkincisi ise kemal mahiyetli ve açıktır. Böylece kişiye yönelik bir sevgi zuhur eder mahlukatın kalbinde, fıtri iman ehli nezdinde kabule mazhar olma durumu zuhur eder.

744 • TEFSİRİ KEBİR / TE’VİLÂT

Rasulullah Efendimizden (s.a.v) şöyle rivayet edilmiştir: Allah bir kulu sevdiği zaman, yüce Allah Cebrail’e şöyle der: Ben falanı sevdim, sen de onu sev. Cebrail de onu sever. Sonra sema ehline şöyle seslenilir: Allah falan kulunu sevdi, siz de onu sevin. Böylece bütün sema ehli onu sever. Sonra ona yönelik bir sevgi arza da yerleştirilir. Katade’den şöyle rivayet edilmiştir: Bir kul Allah’a yöneldiği zaman, mutlaka Allah kullarının kalbini ona yöneltir. İşte “Onlar için çok merhametli olan Rahman Allah, bir sevgi yaratacaktır.” ayetinin anlamı budur. Allah doğrusunu herkesten daha iyi bilir.

TÂ-HÂ SURESİ • 745

TÂ - HÂ SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Tâ. Hâ. 2.3-Biz, Kur’an’ı sana, güçlük çekesin diye değil, ancak Allah’dan haşyet duyan(korkan)lara bir öğüt olsun diye indirdik. 4- (Kur’an) arzı ve yüce semaları yaratan Allah tarafından peyderpey indirilmiştir. 5-Rahmân, Arş‘a istivâ etmiştir. “Tâ. Hâ.” “Tâ” harfi, “Tâhir” ismine “Hâ” harfi de “ Hâdi” ismine işarettir. Rasulullah (s.a.v) kavmine çok acıyor, onlara karşı şiddetli bir şefkât besliyordu. Çünkü o rahmetin sureti ve sevginin mazharıydı. Bu yüzden, inen vahyin kavminin iman etmesi yönünde olumlu bir etkisinin olmamasına üzülüyordu. Bundan dolayı, kendisinde varlık kırıntısı hissetti ve “arkalarından üzüntüyle neredeyse kendini harap edeceksin.” (Kehf, 6) ayetinde işaret edildiği gibi riyazeti arttırdı. Gecelerini teheccütle ihya ediyor. O kadar çok namazda kıyam ediyordu ki ayakları şişiyordu. Bunun üzerine Ona şöyle bildirildi: Onların iman etmemeleri senden kaynaklanmıyor, aksine kendilerinden, kalın perdelerinin istidatlarını yok etmesinden kaynaklanıyor. Senin zannettiğin gibi nefsinin sıfatlarının veya benliğinin kalıntısının ya da varlık eksikliğinin bulunmasından yahut hidayette bir kusurunun olmasından kaynaklanmıyor. Bu yüzden kendini harap etme. Bu bağlamda ona yüce Allah’ın iki ismiyle hitap ediliyor. Bu isimler de yukarıda sözü edilen iki şeyden, yani varlık kalıntısından ve hidayetin eksikliğinden beri oluşa delalet etmektedirler. Deniliyor ki: Ey varlık kalıntısı kirinden temizlenmiş ve ey hidayete erdiren!

746 • TEFSİRİ KEBİR / TE’VİLÂT

“Biz, Kur’an’ı sana, güçlük çekesin…” fazladan riyazetle kendini yorasın “diye…indirmedik.” Aksine, senin arınman ve temizlenmenden sonra kalbi yumuşayan ve Kur’an’ı kabul etme istidadına sahip olan kimselere hatırlatmada bulunman için indirdik / inzal ettik. Allah’a hamdolsun ki her iki durum da, yani arınman ve temizlenmen de gerçekleşmiştir. Sen hem kâmilsin, hem de kemale erdiricisin. Riyazetin amacı da sende zuhur eden bu iki durumun gerçekleşmesidir. Biz sende yukarıda sözü edilen iki isimle tecelli ettik. O halde nefsini yorma, kendini harap etme. Senin yol göstermene rağmen hidayetin gerçekleşmemesinin nedeni kalplerin katılaşmış, taş kesilmiş olmasıdır. Bu ise haşyetin derin ürpermenin ve yumuşaklığın karşıtıdır. Hidayetin gerçekleşmesinde bunlar şarttır. Senin kusurun söz konusu değildir. Öte yandan, surenin girişinde yer alan bu ifadenin “nida” (seslenme) değil, yemin olması da muhtemeldir. Bu durumda şöyle bir anlam elde etmiş oluruz: Bu iki isme yemin ederim. Ki, Rabbini bunlar aracılığıyla görüyor ve Rabbi de ona bunlar aracılığıyla tecelli ediyor. Çünkü bu iki isim tezkiye ve arınmayı ifade ediyor. Nitekim, vahyin indirilmesinden maksat, onun etkisinin sende meydana gelmesidir, seni yormak ve meşakkâte sürüklemek değildir. Bu ise hasıl olmuştur. O halde, aşırı riyazet yapma. Bu yüzdendir ki al-i Muhammed (Hz. Muhammed’in ehlibeyti) “al-i tâhâ” olarak isimlendirilmiştir. Çünkü her iki ismin anlamı onlarda gerçekleşmiş ve iki ismin müsemması onlarda zuhur etmiştir. “Arzı…yaratan Allah tarafından…indirilmiştir…” ifadesiyle başlayan ayetten “En güzel isimler O’na mahsustur.” ayetine kadarki kısmın anlamı şöyledir: Kur’an’ı, bütün cemal ve celal sıfatlarına sahib Allah’dan indirdik. Senin zatının da bu cemal ve celal sıfatlarının tümünde bir payı vardır. Aksi takdirde, bu Kur’an’ı kabul edemez, taşıyamazdın. Çünkü varit olan eserin kaynaklandığı yere uygun olması zorunlu olduğu gibi kendisine uygun bir zemininin olması da kaçınılmazdır. Kur’an’ın kaynağı bütün en güzel isimlerle nitelenmiş zat olduğu için indiği yer olan senin zatının da bu isimlerin tümüyle nitelenmiş olması gerekir. Yüce Allah, yüce semaları ve arzı, yani ruhlar âlemini ve mutlak cisim olan beden âlemini yarattığı ve bunları celalinin perdesi ve cemalinin örtüsü kıldığı gibi seni de senin gaybinin sözü edilen yedi perdesinden oluşan tabakalarının semalarıyla, yani ruhaniyetinle, kemalinin mertebeleriyle ve senin bedeninden ibaret olan görünür arzınla perdelemiştir.

TÂ-HÂ SURESİ • 747

“Rahman…” senin Celal sahibi Rabbin, celalinden dolayı mahlukat perdeleriyle perdelenmiştir. O Cemal sahibidir, rahmetinin cemaliyle bütün varlıklara tecelli eder. Çünkü rahmani rahmet mutlaka her varlıkta mevcuttur. Aksi takdirde var olamazdı. Bu yüzden “Rahman” sıfatı, sırf Allah’a özgü kılınırken “Rahim” ismi için böyle bir tahsis söz konusu değildir. Çünkü, ancak ondan kaynaklandığı zaman feyiz herkesi ve her şeyi kapsayacak genelliğe sahip olabilir. Her şeyin varlık arşına, rahmani sıfatıyla zuhur etmesi ve eserini göstermesi, yani Ondan kaynaklanan genel feyzin her şeyi kapsaması suretiyle istiva ettiği gibi, senin kalbine de, bütün sıfatlarını orada zuhur ettirmesi, eserini oradan bütün mahlukata ulaştırması suretiyle istiva etmiştir. Böylece, Sen âlemler için rahmet oldun. Senin nübüvvetin genel ve son nübüvvet oldu. Dolayısıyla, istivanın anlamı Allah’ın orada eşit ve tam zuhur etmesidir. Bu yüzden, başkasının mazharı tümüne mutabık olamaz, istiva edemez ve istikamet bulamaz, ancak Hz. Muhammed’de olur. Nitekim, Hz. Rasulullah’ın (s.a.v) gölgesi yoktu. Çünkü Allah’ın sıfatlarının onda zuhur etmesiyle birlikte zatından geriye bir şey kalmamıştı. Tam fenadan sonra Hak ile beka bulmakla tahakkuk etmemişti. 6-Semalarda, arzda ve ikisi arasında bulunan şeyler ile toprağın altında olanlar hep O’nundur. 7-Eğer sen, sözü açıktan söylersen, bilesin ki O, gizliyi de, gizlinin gizlisini de bilir. 8-Allah, kendisinden başka ilâh olmayandır. En güzel isimler O’na mahsustur. 9- (Rasûlüm!) Musa (olayının) haberi sana ulaştı mı? 10-Hani o, bir ateş görmüş ve ailesine: Bekleyin! Eminim ki bir ateş gördüm. Belki ondan size bir meş‘ale getiririm veya ateşin yanında bir rehber bulurum, demişti. 11-Oraya vardığında kendisine (tarafımızdan): Ey Musa! diye seslenildi: 12-Muhakkak ki ben, evet ben senin Rabbinim! Hemen pabuçlarını çıkar! Çünkü sen kutsal vâdi Tuvâ‘dasın! 13-Ben seni seçtim. Şimdi vahyedilene kulak ver.

748 • TEFSİRİ KEBİR / TE’VİLÂT

“Semalarda…bulunan şeyler ile toprağın altında olanlar hep O’nundur.” Bu ayet, Allah’ın kahrının kapsayıcılığına, egemenliğinin her şeyi içine aldığına ilişkin bir açıklamadır. Yani her şey Onun hakimiyeti, kahredici gücü, saltanatı ve tesiri altındadır. Hiçbir şey Onun emri olmadan var olamaz, hareket edemez, duramaz, değişemez, sabit kalamaz. Aynı şekilde her şey, O’nun vahdaniyetiyle boyun eğip fena bulmaktadır. Bu, kahredici gücün yok etmesidir. Dolayısıyla her şey ancak O’nunla ve O’nun emriyle işitebilir, görebilir, tutabilir, yürüyebilir. “Eğer sen, sözü açıktan söylersen, bilesin ki O, gizliyi de, gizlinin gizlisini de bilir.” Bu ayet de Allah’ın lûtfunun kemalinin, eksiksizliğinin, yani her şeye nüfuz eden ilminin açıklamasıdır. Her şeyin açığını da, gizlisini de, gizlinin gizlisini de bilir. Kısacası sen sözü açıktan söylesen de gizlesen de bilir. Açığın açık, gizlinin gizli olduğunu bilir. Yukarıda zikredilen sıfatlar, ana sıfatlardır; geri kalan bütün sıfatlar bunların altında gizlidir, bütün isimler bu isimlerin kapsamında mündemiçtir. Bu yüzden bunların olmasıyla zat çoğalmış, birden fazla olmuş olmaz. Bu bakımdan “Allah…” denilmiştir. Yani vahyi indiren ve sıfatlarla mevsuf olan “Allah, kendisinden başka ilah olmayandır.” Onun tek zatı, hüviyetinin hakikâti bu sıfatlarla çoğalmaz, birden fazla sayıda belirmez. O, ezelde nasıl ise ebedde de öyledir. O’ndan başka O yoktur. Tekliği ve her şeyin varlığının kaynağı olması itibariyle O’ndan başka varlık yoktur. “En güzel isimler O’na mahsustur.” Sıfatların taayyünü ile birlikte bunlar O’nun zatından ibarettir. “Hani o, bir ateş görmüştü…” Ruh’ul Kuds’ü görmüştü. Çünkü Ruh’ul Kuds’ten insanların nefislerine bir nur kıvılcımı düşer. Musa (a.s) basiret gözünü hidayet nuruyla açtığı için bu ateşi görmüştü. “Ailesine…demişti…” nefsani kuvvetlere “ bekleyin!” durun, hareket etmeyin, demişti. Çünkü, kutsi âleme yolculuk ve kutsi âlemle bütünleşme ancak insanı meşgul eden açık ve gizli duyulardan oluşan beşeri kuvvetlerin yanında söz konusu olabilir. “Eminim ki bir ateş gördüm.” Bir ateş gördüm. “Belki ondan size bir meşale getiririm.” Kutsi âlemle bütünleştirici nurani bir heyet getiririm de hepiniz ondan yararlanırsınız ve zatınız onunla aydınlanıp faziletli olur. “Veya ateşin yanında…bulurum.” Hakk’a ulaştırmayı gerektiren ilim ve irfanla bana rehberlik eden birini bulurum. Yani ateşle temas edip nurani heyet veya ilmi suret bulurum.

TÂ-HÂ SURESİ • 749

“Oraya vardığında…” onunla bütünleştiğinde “…seslenildi.” İlahi huzuru örten izzet ve celal perdelerinden ibaret olan ateş örtüsünün gerisinden “Ey Musa! Muhakkak ki ben, evet ben senin Rabbinim!” içine tecelli eden celalimi perdeleyen örtülerden biri olan ateş suretiyle gizlenen Rabbinim ben. “Hemen pabuçlarını çıkar!” yani nefsini ve bedenini ya da iki cihanı çıkarıp at. Çünkü nefsinden ve bedeninden ayrıldığında iki cihandan da sıyrılmış olur. Ruhun ve sırrınla nefis ve bedenin sıfat ve heyetlerinden soyutlanıp Ruh’ul Kuds ile bütünleştiğin gibi kalbin ve sadrın ile de onlardan soyutlan, ilişkini tümüyle kes, izleri sil, sıfat ve fiillerden tamamen yok ol. Burada nefis ve beden “pabuç” olarak isimlendirilmiş, buna karşılık “giysi” olarak isimlendirilmemiştir. Çünkü, eğer elbiselerini çıkarmasaydı, kutsi âlemle bütünleşemezdi. Hal bütünleşme halidir. Bu yüzden ona ilişkiyi tümüyle kesmesi emrediliyor. Nitekim, yüce Allah şöyle buyurmuştur: “Bütün varlığınla O’na yönel” (Müzzemmil, 8) Sanki nefis ve bedenle bir tür ilişkisi vardı ve bu ilişki ayaklarını kirletiyordu. Çünkü burası kalbin aşağıya bakan ve sadır adı verilen cihetidir. Kalp ve sadır ruhani ve sırrı olarak kutsi cihete yönelişten sonradırlar. Bu yüzden, yüce Allah ruh makamında nefis ve bedenle tüm ilişkisini kesmesini emrediyor. Pabuçların çıkarılmasının “çünkü sen kutsal vadi Tuva’dasın.” ifadesiyle gerekçelendirilmesi de bundan dolayıdır. Yani ilişki izlerinden, eklemlenme heyetlerinden ve maddi alakalardan beri, melekut tavırlarını, sema ve arz cisimlerinin tümünü altında toplayıp dürdüğü için Tuva adı verilen ruh âlemindesin. Kuşkusuz “pabuçları tabaklanmamış murdar eşek derisinden yapıldığı için onları çıkarması emredilmişti.” diyenler doğru söylüyorlar. Anlatıldığına göre , Musa’ya seslenildiğinde, şeytan ona, sana seslenen şeytandır, diye vesvese veriyor. O da şeytana şu karşılıkta bulunuyor: Ben anlıyorum ki bana altı cihetten ve bütün azalarımdan sesleniyor. Ancak Rahman’ın seslenmesi bu şekilde gerçekleşebilir. “Ben seni seçtim. Şimdi vahyedilene kulak ver.” Eksiksiz zati tecelliden sonra seçileceğine dair vaat yöneltiliyor. Ki bu zati tecelli onun varlık dağını paramparça etmiş, Hakkani varlıkla kendine geldiği sırada düşüp bayılmıştı. Nitekim, yüce Allah şöyle buyurmuştur: “Ayılınca dedi ki: Seni noksan sıfatlardan tenzih ederim, sana tevbe ettim. Ben inananların ilkiyim. (Allah) Ey Musa! dedi, ben risaletlerimle (sana verdiğim görevlerle) ve sözlerimle seni insanların başına seçtim.” (Araf, 143.144) Bu tecelli, zat tecellisinden önceki sıfat tecellisidir.

750 • TEFSİRİ KEBİR / TE’VİLÂT

Bu yüzden, yüce Allah onu Resul olarak gönderiyor, ama burada vahiy aracılığıyla ona haber vermiyor, Nebilik misyonunu henüz yüklemiyor. Ona riyazet, huzur ve murakabe emrini iletiyor. Büyük kıyametin yakında kopacağını vaat ediyor. İşte bu seçme, aşağıdaki ayette işaret edilen seçkin kılmaya yakın bir zamanda gerçekleşiyor: “Sonra Rabbi onu seçkin kıldı; tevbesini kabul etti ve doğru yola iletti.” (Ta. Ha, 122) Yani bu seçkin kılma, seçme ile süzüp alma arasında yer alan bir menzildir. 14-Muhakkak ki ben, yalnızca ben Allah’ım. Benden başka ilâh yoktur. Bana kulluk et; beni anmak için salâtı ikame et. 15-Kıyamet günü mutlaka gelecektir. Herkes peşine koştuğu şeyin karşılığını bulsun diye neredeyse onu (kendimden) gizleyeceğim. 16-Ona inanmayan ve nefsinin arzularına uyan kimseler sakın seni ondan (kıyamete inanmaktan) alıkoymasın; sonra mahvolursun! “Muhakkak ki ben, yalnızca ben Allah’ım” ifadesi bir kez daha tekrarlanıyor, ama bu sefer “Rab” yerine “ Allah” lafzı kullanılıyor. Ki isim huzurunda sıfatın yanında durmasın ve zattan perdelenmesin. Çünkü Rab, Allah’ın Musa’ya tecelli ettiği isimdir. Musa, rehber ve meşale ararken onunla görmüyordu. Ancak Alim ve Hadi ismiyle görüyordu. O da Cibril’dir. Yani, sadece ben bütün sıfatlarla mevsufum. “Benden başka ilâh yoktur.” Ben çoğalmam, benliğim ve tekliğim, mazharların artması ve sıfatların çoğalmasıyla çoğalıp artmaz. “Bana kulluk et.” İbadetini isimlerime ve sıfatlarıma değil, zatıma özgü kıl. Yani zati ibadet sun. İstidadını benim hakikâtimde fena bulmaya hazırla ve zati mutlak tesbihle bana ibadet et. “Salâtı ikame et!” Namaz kıl.” Sıfatlarımı anmak için kıldığın kalbi huzur namazının üstünde zatımı anmak için ruhi müşahede salâtını ikame et / namazını kıl. “Kıyamet günü…” teklik ayninde fena bulmak suretiyle büyük kıyamet “mutlaka gelecektir…neredeyse onu gizleyeceğim.” Sıfatlarla perdelenmemle onu neredeyse gizleyeceğim, ki mertebeler ayrışsın, nefisler ve ameller ortaya çıksın ve “herkes …karşılığını bulsun.” hayır ve şerre yönelik çabalarının karşılığını alsın, dolayısıyla kemaller ve noksanlıklar, mutluluklar ve bedbahtlıklar ayrışsın. Bunu da ancak kendime has kıldığım bazı fertlere açarım. Yani art arda birer birer

TÂ-HÂ SURESİ • 751

onlara açarım. Çünkü onu külli fena şeklinde açarsam ortada ne nefis, ne amel, ne ceza, ne de başka bir şey kalır. “Sakın seni ondan alıkoymasın.” aksi takdirde sıfat perdelerinin içinde kalakalırsın, “ona inanmayan kimse…” istidadı yetersiz olduğu, dolayısıyla ya sıfatlar, ya fiiller, yahut eserler ya da eşler, yani gizli ve açık şirk yüzünden bazı mertebelerde perdelenmiş olarak kalan “ve nefsi arzularına uyan” nefis veya kalp makamında arzularının peşinden giden kimse seni alıkoymasın. Çünkü benlik kaldıkça heva da kalır. Aksi takdirde seni alıkoyan helak olduğu gibi sen de helak olursun. 17-Şu sağ elindeki nedir, ey Musa? 18-O, benim asamdır, dedi, ona dayanırım, onunla davarlarıma yaprak silkelerim; benim ona başkaca ihtiyaçlarım da vardır. 19-Allah: Yere at onu, ey Musa! dedi. 20-Onu hemen yere attı. Bir de ne görsün, hızla sürünen bir yılan değil mi! 21-Allah buyurdu: Al onu! Korkma! Biz onu şimdi ilk haline sokacağız. “Şu sağ elindeki nedir, ey Musa?” Burada aklının elinde bulunan nefsine işaret ediliyor. Çünkü akıl sağ eldir, insan onun aracılığıyla Allah’tan gelen bağışları alır ve nefsini tutar. “O, benim asamdır, dedi, ona dayanırım.” Görünür âlemde, kemal edinmede, Allah’a seyirde ve Allah’ın ahlakı ile ahlaklanmada ona dayanırım. Bütün bunlar o olmadan olmaz. “Onunla davarlarıma yaprak silkelerim.” Yararlı ilim yapraklarını, ameli hikmetleri fikir hareketiyle ruh ağacından bu asa ile silkeler, hayvani kuvvetler davarlarına yediririm. “Benim ona başka ihtiyaçlarım da vardır.” Makamlar kazanma, haller talep etme, bağışlara ve tecellilere mazhar olma hususunda ona ihtiyaç duyarım. Yüce Allah’ın Musa’ya (a.s) böyle bir soru sormasının sebebi, azametinin tecellisiyle onda meydana gelen korkuyu giderip yerine güven duygusunu ikame etmektir. Musa’nın (a.s) cevabı uzatması ise konuşmadan duyduğu lezzetten, ünsiyet zevkinin devam etmesini istemesinden kaynaklanmaktadır.

752 • TEFSİRİ KEBİR / TE’VİLÂT

“Allah: Yere at onu, ey Musa! dedi.” Onu aklın kontrolünden kurtar. “Onu hemen yere attı.” Onu akıldan kurtarıp kendi haline bıraktı. İlahi kahır sıfatlarının tecellilerinin nurlarından nasip almış olduktan sonra salıverdi. “Bir de ne görsün, hızla sürünen bir yılan değil mi!” şiddetli bir öfkeyle kıvrılan bir yılana dönüşmüş. Musa’nın (a.s) nefsi güçlü ve öfkeliydi. Çok hiddetliydi. Musa (a.s) sıfat tecellileri makamına ulaşınca, istidadın bir zorunluluğu olarak İlahi kahır tecellisinden daha geniş bir pay alması gerekiyordu. Nitekim Kehf suresinde bu hususa değinilmiştir. Ama sıfatlarda fena bulunca öfkesi, İlahi öfkeyle, rabbani kahırla yer değiştirdi. Bu da bulduğunu yutan bir yılan olarak resmedilmiştir. “Allah buyurdu: Al onu!” önceki gibi aklınla onu kontrol et. “Korkma!” seni istila etmesinden, sana galip gelmesinden, dolayısıyla halinin telvin şeklindeki günahı olmasından endişe etme. Çünkü senin öfken yok oldu. O artık benim emrimle hareket ediyor. Nefis makamında kalp nuruyla da örtülü olmadığı için gizlenmesinden sonra zuhur etmez. “Biz onu şimdi ilk haline sokacağız.” Şuuru ve arzusu olmayan nebati kuvvet mertebesine varan fani bir ölü haline getireceğiz. Musa’nın (a.s) nefsini öldürmesi Şuayb’ın (a.s) onu eğitmesi sırasında gerçekleşmişti. Onu bu sırada nebati bir kuvvet haline getirmiş ve ona asa ismini vermişti. Bu yüzden “asayı Musa’ya (a.s) Şuayb (a.s) vermişti” denilmiştir. 22-Bir de elini koltuğunun altına sok ki, bir başka mucize olmak üzere o, kusursuz ve lekesiz beyazlıkta çıksın. 23-Ta ki, sana, (böylece) en büyük âyetlerimizden bazılarını gösterelim. 24-Firavun’a git. Çünkü o iyice azdı. “Elini koltuğunun altına sok…” aklını ruhunun tarafına, yani saf tarafına sok ki, Hakkani hidayet nuruyla aydınlansın. Çünkü akıl, dünyanın tedbiri ve geçimi maksadıyla nefisle uyuştuğu, ona katıldığı, yani sol tarafa sokulduğu zaman vehimle bulanır, karışır, aydınlanması, Rabbani bağışları ve İlahi hakikâtleri kabul etmesi mümkün olmayan kuru bir karışım halini alır. Bu yüzden yüce Allah, arınması ve kutsi nuru kabul edecek hale gelmesi için onu ruh tarafına sokmasını emretmiştir.

TÂ-HÂ SURESİ • 753

“Beyaz…çıksın.” Hakkani hidayet nuruyla, kutsi nurun parıltılarıyla aydınlanmış olarak çıksın. “Kusursuz…” herhangi bir afete uğramadan, bir eksikliği, hastalığı olmadan, vehim ve hayal etkisinden beri olarak “bir başka mucize olmak üzere” çıksın. Önceki sıfata eklenmiş bir diğer sıfata sahip olsun. “Ta ki, sana…gösterelim.” sıfatlarımızın tecellilerinin mucizelerinden “en büyük” ayetini gösterelim. Bu mucize vahdette fena bulmaktır. Yani bunun amacı, senin, gözlerinle sıfat tecellileri makamında olmandır. Bu yolla ve cihetle zati tecelli sırasında sana zatımızı gösterelim de büyük kıyamette bizi göresin. “Firavun’a git. Çünkü o iyice azdı.” Benliğin zuhuruyla yoldan çıkıp azdı. Benlikle perdelenip kulluk sınırının dışına çıktı. Bu da gösteriyor ki nübüvvet ve risalet, zati olarak fena bulmaya bağlı değildir. Çünkü yüce Allah’ın Musa’ya bizzat tecelli etmesi onun kırklı yaşlara girmesi esnasında olmuştur. Bu ise Firavun’un helak edilmesinden ve kendisine bu risalet ve davet misyonunun verilmesinden sonra gerçekleşmiştir. Risalet ve davet sıfat tecellileri makamında söz konusu olmuştu. Bu da Nebinin (s.a.v) seyrinin büyük kısmının nübüvvet, vahiy ve Kur’an’la doğruya iletilmesinden sonra olmuştur, şeklindeki değerlendirmemizi güçlendirmektedir. 25-Musa: Rabbim! dedi, yüreğime genişlik ver. 26-İşimi bana kolaylaştır. 27-Dilimden (şu) bağı çöz. 28-Ki sözümü anlasınlar. 29-Bana ailemden bir de vezir (yardımcı) ver, 30-Kardeşim Harun’u. 31-Onun sayesinde arkamı kuvvetlendir. 32-Ve onu işime ortak kıl. 33-Böylece seni bol bol tesbih edelim. 34-Ve çok çok analım seni. 35-Şüphesiz sen bizi görmektesin.

754 • TEFSİRİ KEBİR / TE’VİLÂT

“Rabbim! Yüreğime genişlik ver.” Yakin nuruyla ve sıfat tecellileri makamında temkinle yüreğime genişlik ver ki, onların karşısında daralmasın, onların tanrıları ve beyinsizlikleri yüzünden nefsim eziyet görmesin, acı çekmesin. Senin kelamınla onlarla konuşayım, senin duymanla onların sözlerini duyayım, onun senin kelamın olduğunu bileyim, onların eziyetlerini senin gözünle göreyim, onları senin fiilin bileyim, bana verdikleri karşılığı ancak senden göreyim, senden duyayım. Böylece senin verdiğin belaya sabredeyim. Bütün bunları onlardan bilmek suretiyle nefsim zuhur etmesin. O zaman sen onların sıfatlarıyla perdelenirsin, onların sıfatları da senin sıfatlarına perde olur. “İşimi bana kolaylaştır.” Senin dinini kabul etmelerini sağlayarak, inatçılarına karşı yardımını bana göndererek, beni kutsiyetinle destekleyerek davet işimi kolaylaştır. “Dilimden şu bağı çöz.” Dilimdeki akıl ve fikir bağını çöz. Onlar dilimin senin kelamınla konuşmasını, risaletini tebliğ etme, sözünü yüceltme ve dinini onların dinine kanıtla ve belgeyle, zorbalıklarına ve firavunluklarına karşı üstün getirmek için cesaretle açıklama ve gerçeği net ortaya konulmasını engellemelerine izin verme. Bir maslahatı gözetmek ve onların baskılarından korkmak suretiyle çekinmeme müsaade etme. “ki sözümü anlasınlar.” kalplerini yumuşatman, kalplerine huşu ve üperti duygusunu yerleştirmen ve beni kutsi âlemden desteklemenle onların benim sözlerimi anlamalarını sağla. Kıssanın geri kalan kısmı tevile açık değildir. Ama uyarlamak istersen eğer, bil ki, Kalp Musa’sı hal diliyle yüce Allah’tan, babası Ruh’ul Kuds’ten olma büyük kardeşi olan akıl Harun’unu kendisine vezir kılmasını, onunla kendisini takviye etmesini, işlerinde kendisine yardımcı olmasını sağlamasını, onun görüşüyle davasını güçlendirmesini, kemalatı elde etme hususunda kendisine ortak ve yardımcı yapmasını istiyor. Bu talebini de şu sözlerle gerekçelendiriyor: “Böylece seni bol bol tesbih edelim.” Yani nefsin sıfatlarından ve heyetlerinden arınmak suretiyle seni bol bol tesbih edelim. “Ve çok çok analım seni.” irfan ve hakikâtleri edinmekle, mükaşefelerle huzurda bulunmakla, sıfat tecellileri makamında hazır olmakla seni analım. “Şüphesiz sen…” bizim kemali kabul etme istidadına sahip olduğumuz ve buna layık bulunduğumuzu “görmektesin.” Bize yardım et ve bizde gördüğün ve bizden istediğin şeylerde birbirimize yardımcı olmamızı sağla.

TÂ-HÂ SURESİ • 755

36-Allah: Ey Musa! dedi, istediğin sana verildi. 37-And olsun biz sana bir defa daha lütufta bulunmuştuk. 38-Bir zaman, vahyedilecek şeyi annene (şöyle) vahyetmiştik: 39-Musa’yı sandığa koy; sonra onu denize (Nil’e) bırak; deniz onu kıyıya atsın da, benim düşmanım ve onun düşmanı olan biri onu alsın. (Ey Musa! Sevilmen) ve benim nezaretimde yetiştirilmen için sana kendimden sevgi verdim. 40-Hani, kız kardeşin gidip «Ona bakacak birini size bulayım mı?» diyordu. Böylece seni, gözü gönlü mutluluk dolsun ve üzülmesin diye annene geri verdik. Ve sen, birini öldürdün de seni endişeden kurtardık. Seni iyiden iyiye denemeden geçirdik. Bunun için yıllarca Medyen halkı arasında kaldın. Sonra takdire göre (bu makama) geldin ey Musa! “…Sana verildi.” Sana bahşedildi, “istediğin…” istediğini elde etmen onaylandı. “And olsun biz sana bir defa daha lütufta bulunmuştuk.” Senin irade beyanından ve talep etmenden önce, sırf kendi inayetimizle sana lütufta bulunmuştuk. “bir zaman…annene vahyetmiştik.” hayvani nefse “vahyedilecek şeyi…” yani ona işaret vermiştik ki “Musa’yı…” beden sandığına “ koy.” Veya cismani tabiat içine koy. “ Onu bırak…” heyulani tabiat denizine bırak. “deniz onu… atsın” temyiz ve doğruluk güneşinin nuru belirince, onu kurtuluş sahiline atsın, “ düşman…onu alsın.” daima kötülüğü emreden, zorba, firavun karakterli nefis onu alsın. “Sana kendimden bir sevgi verdim.” Yani seni sevdim ve senin sevgini de bütün kalplere ve her şeye, hatta nefsi emmareye ve kuvvetlere de yerleştirdim. Ben kimi seversem, her şey onu sever. “yetiştirilmen için…” benim vekaletimde ve korumam altında terbiye edilmen için, bunu yaptım. “Hani kız kardeşin gidiyordu…” ameli akıl zuhur edip harekete geçtiği sırada “diyordu…” nefsi emmareye ve ona dönük kuvvetlere “size bulayım mı?” diyordu. Güzel adap ve üstün ahlak aracılığıyla nefsi levvame (çok kınayan nefis) ve onun cüzi kuvvetlerinden oluşan bir aileyi, onların da gözlerini aydınlatacak şekilde. “Ona bakacak birini” size bulayım mı? Fikir terbiyesiyle, ameli hikmetin sütüyle ve faydalı ilimlerle ona bakacak bir aileyi bulayım mı? Onlar ona iyilik edecekler, kemal kesbi hususunda yardımcı olacaklar. Onu salih amellere iletecek, yüksek mertebelere çıkmaya hazırlayacaklar.

756 • TEFSİRİ KEBİR / TE’VİLÂT

“Böylece seni annene geri verdik.” Sana karşı büyük bir şefkât besleyen, nefsi levvameye geri verdik ki, kendini sürekli kınıyordu, göz aydınlığını yitirdiği için. Biz seni ona geri verdik ki yakin nuru sayesinde sükuna ersin, ameli hikmetle arınsın ve sen de ondan bu sütü emip beslenesin. İdrak edilen cüzi şeyler, bedensel aletler ve temizleyici ameller içinde onun terbiye kucağında yetişesin. “Gözü gönlü mutluluk dolsun…diye.” senin nurunla aydınlansın, “ve üzülmesin diye…” gözünün mutluluğunu yitirmekten, onun eksikliğinden dolayı üzülmesin. “Ve sen, birini öldürdün.” Seni yanıltan gazap suretini riyazet ve emanet aracılığıyla öldürdün. “Seni…kurtardık.” Nefsi emmarenin istilası ve seni helak etmesi endişesinden kurtardık. “Seni… denemeden geçirdik…” çeşitli yöntemlerle, nefsin ve sıfatlarının zuhuruyla, riyazet ve cehd yöntemini kullanıp bunları savmak, ezmek, öldürmek ve arındırmakla seni denedik. “Yıllarca Medyen halkı arasında kaldın.” Faal akıl Şuayb’ı yanında ruhani kuvvetlerden oluşan ilim medyeninde kaldın. “Sonra takdire göre geldin.” istidadın oranında takdir edilen kemal miktarıyla geldin. Ya da senin için takdir ettiğim bir şey üzere geldin. Yani senin için takdir edilen tam kemalin bir kısmına sahip olarak geldin. Tam kemal ise zati tecellidir. Bu, sıfat kemalinden sonra ileride sana bahşedilecektir. 41-Seni, kendim için Resul seçtim. 42-Sen ve kardeşin birlikte âyetlerimi götürün. Beni anmayı ihmal etmeyin. 43-Firavun’a gidin. Çünkü o, iyiden iyiye azdı. 44-Ona yumuşak söz söyleyin. Belki o, aklını başına alır veya korkar. 45-Dediler ki: Rabbimiz! Doğrusu biz, onun bize aşırı derecede kötü davranmasından yahut iyice azmasından endişe ediyoruz. 46-Buyurdu ki: Korkmayın, çünkü ben sizinle beraberim; işitir ve görürüm. 47-Haydi, ona gidin de deyin ki: Biz, senin Rabbinin Resulleriyiz. İsrailoğullarını hemen bizimle birlikte gönder; onlara eziyet etme! Biz, senin Rabbinden bir âyet getirdik. Kurtuluş, hidayete uyanlarındır.

TÂ-HÂ SURESİ • 757

“Seni, kendim için Resul seçtim.” Seni, kendime has kıldım. Seni, beden şehri halkı arasında has kullarımdan yaptım. Çünkü sende şerefli hasletler ve halifeliğimi yerine getirecek liyakat vardır. “Sen ve kardeşin…götürün.” …Bu ifadeyle başlayan ve kıssanın sonuna kadar devam eden bölümün uyarlama suretiyle tevili yapılmak istenirse şöyle denebilir: Ey kalp Musa’sı! Sen ve kardeşin olan akıl “ayetlerimi…” delillerimi ve açıklamalarımı “götürün…” kendiniz bir şey uydurmayın, “beni anmayı unutmayın…” “Firavun’a…” azan, haddini aşan, bütün ruhani kuvvetlere üstünlük kurup onları istila eden nefsi emmareye götürün. “Ona yumuşak söz söyleyin.” Şefkâtle ve alttan alarak, kışkırtmadan onu Hakk’ın emrine teslim olmaya, şeriatın hükmüne uymaya çağırın. Belki yumuşar, öğüt alır ve boyun eğer. Musa ve kardeşi, Firavun’un, üstünlük taslamayı alışkanlık haline getirdiği için, kendilerine karşı azıp iyice zorbalaşmalarından korkunca yüce Allah, teyit, yardım, koruma, vekil olma, şiddetli tavırlarını ve tuzaklarını ihata edip boşa çıkarma gibi vaatlerle onları cesaretlendirdi. Firavun’a boyun eğme ve şeriata uyma hususunda risaleti tebliğ etmelerini, onu hayvani kuvvetleri köleleştirmekten, kendine boyun eğdirmekten vazgeçmeye, onları İlahi huzura yönelme, ruhani ve kutsi nurlardan, hakikât irfanından istifade etme hususunda kendileriyle birlikte göndermeye, maddi lezzetler ve dünyevi süsler elde etmek için onlara eziyet etmemeye zorlamalarını emretti. “Biz, senin Rabbinden bir ayet getirdik.” Senin bize tabi olmanı gerekli kılan bir delil getirdik. “Kurtuluş…” noksanlıklardan beri olma, bağlantılardan kurtulma, ruhani âlemden gelen nurani feyiz, delile “uyanların” ve İlahi nura sarılanlarındır. 48-Hakikâten bize vahyolundu ki: (Resulleri) yalanlayan ve yüz çevirenlere azap edilecektir. 49-Firavun: Rabbiniz de kimmiş, ey Musa? dedi. 50-O da: Bizim Rabbimiz, her şeye hilkatini (varlık ve özelliğini) veren, sonra da doğru yolu gösterendir, dedi. 51-Firavun: Öyle ise, önceki milletlerin hali ne olacak? dedi. 52-Musa: Onlar hakkındaki bilgi, Rabbimin yanında bir Kitabda bulunur. Rabbim, ne yanılır ne de unutur, dedi.

758 • TEFSİRİ KEBİR / TE’VİLÂT

53-O, yeri (arzı) size beşik yapan ve onda size yollar açan, gökten de (semadanda) su indirendir. Onunla biz çeşitli bitkilerden çiftler çıkardık. 54-Yiyiniz; hayvanlarınızı otlatınız. Şüphesiz, bunda akıl sahibleri için (Allah’ın kudretine) işaretler vardır. 55-Sizi ondan (topraktan) yarattık; yine sizi oraya döndüreceğiz ve bir kez daha sizi ondan çıkaracağız. “Hakikâten bize vahyolundu ki…azap…” tabiat cehenneminde ve heyuli uçurumunda azap, ona muhalefet eden, ondan yüz çeviren kimseler içindir. “Rabbiniz de kimmiş?” burada nefsin Rab cihetinden perdelendiğine işaret ediliyor. “Bizim Rabbimiz…verendir…” her şeye hidayetini delille, basiretini kanıtla verendir. Yani her şeye, zatının maslahatına uygun bir yaratılış ve özelliklerine, menfaatlerine ve maksatlarına uygun aletler vermiş, sonra bunları elde etmesini göstermiştir. “Öyle ise, önceki milletlerin hali ne olacak?” bu sözü de Firavun’un, ahiretten, mutluluk ve bedbahtlık gibi uhrevi hallerden, İlahi ilmin bütün bunları kuşattığından perdelendiğine işaret etmektedir. İlk gereklilik, yüce Allah’ı sıfatlarıyla bilmektir, ahireti bilmek buna bağlı ve ondan sonra gelir. Bu yüzden Musa (a.s), yüce Allah’ın ilminin ahireti ve çok sayıdaki uhrevi halleri kuşattığını, bu ilmin levhi mahfuzda sabit, baki ve ezeli olduğunu, O’nun açısından yanlışlık ve unutkanlığın caiz olmadığını vurgulayarak cevap veriyor. “O…size…yapandır…” ey bedensel kuvvetler! O, size beden arzını “beşik yapandır ve onda size yollar açandır.” göz, kulak, burun gibi organlardan oluşan yollar yapmıştır. “İndirendir…” ruh semasından, idrak suyunu, ruhani yardımı indirmiştir. “Onunla…biz çıkardık.” Türlü idrakleri, fiilleri, özellikleri, heyetleri ve sizden her bir kuvvete özgü melekeleri ortaya çıkardık. “Yiyiniz…” beslenin ve size özgü olan haller, ahlaklar, yardımlar ve rıza sabır, isimler ilmi, özellikler, hazırlıklar gibi bağışlarla, sair idrakler, iradeler ve makamlarla güçlenin. “Hayvanlarınızı otlatın…” hayvani kuvvetleri, onlara özgü ahlak ve adapla besleyin. “Sizi ondan yarattık.” Topraktaki unsurların yansımalarından ibaret olan mizaçlarınızın farklılığıyla beraber sizi ondan meydana getirdik. “Yine sizi oraya döndüreceğiz.” Riyazet esnasında öldürmek suretiyle sizi oraya döndüreceğiz ki herkes yerini tutsun, orada çürüsün, silinsin,

TÂ-HÂ SURESİ • 759

hareketsiz kalsın, sınırını aşmayı ve başkasına üstünlük sağlayıp onu bürümeyi istemesin, kısacası fena buluncaya kadar nefsin sıfatlarını silsin. “Ve bir kez daha sizi ondan çıkaracağız.” Bağışlanmış hakiki hayatla beka bulduğunuzda sizi ondan çıkaracağız. O zaman hareketleri daha dengeli ve melekeleri daha erdemli olur. 56-And olsun biz ona (Firavun’a) bütün (bu) delillerimizi gösterdik; yine de yalanladı ve diretti. 57-Dedi ki: Bizi, yaptığın büyü ile yurdumuzdan çıkarasın diye mi geldin, ey Musa? 58-Öyle ise, muhakkak surette biz de sana, aynen onun gibi bir büyü getireceğiz. Şimdi sen, seninle bizim aramızda, ne senin, ne de bizim muhalefet etmeyeceğimiz uygun bir yerde buluşma zamanı ayarla. 59-Musa: Buluşma zamanınız, bayram günü, kuşluk vaktinde insanların toplanma zamanı olsun, dedi. 60-Bunun üzerine Firavun dönüp gitti. Hilesini (sihirbazlarını) topladı; sonra geri geldi. 61-Musa onlara: Yazık size! dedi, Allah hakkında yalan uydurmayın! Sonra O, bir azap ile kökünüzü keser! İftira eden, muhakkak perişan olur. 62-Bunun üzerine onlar, durumlarını aralarında tartıştılar; gizli gizli fısıldaştılar. 63-Şöyle dediler: «Bu ikisi, muhakkak ki, sihirleriyle sizi yurdunuzdan çıkarmak ve sizin örnek yolunuzu ortadan kaldırmak isteyen iki sihirbazdırlar sadece.» “Biz ona bütün delillerimizi gösterdik…” maddi varlıklardan arınmışlığa ve nurların varlığına delalet eden bütün kanıtları ve belgeleri gösterdik. “ Yine de yalanladı…” Çünkü onun nefsi madde idi. “ve diretti…” kabule yanaşmadı. Çünkü soyut varlıkları idrak etmesi imkânsızdı. Nefsin bedensel kalıbından sıyrılmasını da şu sözleriyle inkâr etti: “Bizi…yurdumuzdan çıkarmağa mı geldin?” Ardından kendisine sunulan delili büyüye nispet etti. Çünkü delili anlama hususunda yetersiz, onu kabul etmekten acizdi. Dolayısıyla hayali ve vehmi kuvvetleri karşı koyma, mücadele etmeye teşvik etti. Riyazet ve

760 • TEFSİRİ KEBİR / TE’VİLÂT

öldürme egzersizleri olmadan nefsin aydınlık delilleri ve apaçık Hakk’ı benimsediği çok az görülmüştür. Bunlar kendisine arz olunduğu her seferinde vehim ve hayali kuşku duymaya ve eleştirmeye teşvik eder. “Buluşma zamanı” ndan maksat, delilin terkip ve makamların tertip edilme vaktidir. Bu da nefs-i natıkanın idrak edici unsurlarla süslenmesinin ve akli ve ruhani kuvvetlerin malumatları, gizli bilgileri derlemeleri için toplanıp seferber edilmelerinin zamanıdır. Kuşluk vakti, faal akıl güneşinin nurunun doğması, etrafı aydınlatmasıdır. Çünkü orada nefis bunu kabul etmekten yüz çevirmiş, türlü demagoji ve vehimlerden oluşan hilelerini toplamıştı. Kalp de yakini gerçeklerle ve uydurulmuş yalanlarını ortaya koymakla onu ezmişti. Nefsani kuvvetlerin kendi aralarında çekişmeleri ise, kalbe itaat etmenin gerekliliğini kabul etmemelerinden ve her birinin kendi lezzetine yönelmesinden kaynaklanmaktadır. Ayrıca lezzetleri de birbiriyle çelişen ve birlerine aykırılık arz eden niteliktedir. Gizlice konuşup aralarında fısıldaşmalarından maksat, tümünün, kalbe muhalif duyguları içlerinde saklamasıdır. Kuşkusuz, bu duygular da birbiriyle çelişmekte ve aykırılık arz etmektedir. Musa’nın sunduğu delilleri büyüye nispet etmeleri ise, bunların anlamlarını idrak etmekten aciz olduklarına, buna dair delillerin kendilerine gizli olduğuna yönelik bir işarettir. Bu kuvvetler için örnek, yani ideal yol, lezzetlerin elde edilmesi, bedensel şehvetlere dalmaktır. Önce onların atması, insan varlığı içinde vehim ve hayal menşeli olguların, süluk esnasında akli ve yakini olgulardan önce geldiklerine işarettir. Aksi takdirde, kesin burhana ve açık delile ihtiyaç olmazdı. Ayrıca bu, Hak davetçisinin, önce delile dayanarak batılı çürütmesinin, şüpheleri savmasının zorunlu olduğuna işarettir. Ki bozuk itikad ortadan kalksın ve hak yerini bulsun. İpler ve sopalar ise, Hakk’ın ruh ve akıl nuruyla teyit edilmesi olmasa harekete geçip kalbi mağlup etmeleri an meselesi olan cedel şüphelerinden kaynaklanan demagojiler ve safsatalardır. “Korkma…üstün gelecek olan kesinlikle sensin. Sağ elindekini at.” ifadesiyle kastedilen anlam budur. Yani nazari akıldan ibaret olan sağ elindeki güvenilir delili ortaya koy. Onların süslü, yaldızlı uydurma delillerini, mevhum batıllarını yok eder. Çözülür, dağılır giderler.

TÂ-HÂ SURESİ • 761

Onlar, sahte bir hile, yapmacık bir tuzak kurmuşlardır, bunun hiçbir hakikâti yoktur. Onların sandığı gibi senin ortaya koyduğun delil böyle değildir. “Bunun üzerine sihirbazlar secdeye kapandılar.” Bu sırada, acizlikleri ortaya çıkan vehmi, hayali, tahyili ve maddi kuvvetler boyun eğdiler. Ama nefs-i emmare firavunluğunu ve dik başlılığını sürdürdü, yerinde sabit kaldı. Çünkü riyazet yapmamıştı ve alışkanlığının tutkulu bağlısıydı. Bu kuvvetlere liderlik ediyor olması, bunların üzerinde zorba pozisyonunda olması inadını sürdürmesine ve kibri üzere sabit kalmasına neden oldu. “Tereddüt etmeden…Keseceğim…” bu söz, sunulan delilleri kabul eden, nefse muhalefet edip kalbi onaylamak suretiyle lezzetleri elde etme ve cismani şehvetleri tatmin etme amacına yönelik faaliyetleri terk etmeye karar veren kuvvetleri, nefsin uzaklaştırmasına ve hayatla ilgili tasarruflarına engel olmasına işarettir. “Hurma dallarına asmak” ise, onları, riyazet esnasında öldürerek bitkisel kuvvetler sınırında durdurması, orada sabit kılması, faaliyet kaynaklarını bitkisel kuvvetlerin en yukarı mertebesinde bekletmesi, sair mertebelerde tasarrufta bulunmasına, konumları kaplamasına ve mekasibi istila etmesine izin vermemesine, ya da kaynağı ve mazharı konumundaki azalardan yoksun bırakmasına işarettir. Bu tevil çerçevesinde belirginleşen bu tehdit, insanı mücahededen alıkoyan şeytani dokunmalar neticesinde nefsin ürettiği vesvese ve telkinler kapsamına girer. Nitekim, yüce Allah bir ayette şöyle buyurmuştur: “İşte o şeytan, ancak kendi dostlarını korkutur.” (Al-i İmran, 175) Bunu yapmasının amacı, nefsin kalbe boyun eğmekten, onun hizmetine girmekten, emrine amade olmaktan kaçınmasını sağlamaktır. Eğer, üzerinde durduğumuz bölümdeki açıklamalar “ve onlarla en güzel şekilde mücadele et!” (Nahl, 125) ayetinden de anlaşılacağı üzere, zahiri tasdik etmekten ve apaçık mucizeye iman etmekten sonra zahiri konuşmaya hamledilecek olursa “Sen ve kardeşin birlikte…götürün.” (42) ayetiyle başlayan “durumlarını aralarında tartıştılar.” (62) ifadesine kadarki bölümü zahire göre yorumlamak gerekir. Yani aralarında gizlice durumlarını konuştular, ona karşı ortaya koyacakları cedel örnekleri için tartıştılar. Bazılarına göre “Bu ikisi. Muhakkak…iki sihirbazdırlar.” ayetinin anlamı şöyledir: Bu ikisi beyan, fesahat ve delil sunma hususunda mahirdir; bu yüzden karşılarında duracak, karşı delille cevap verecek kimse zor bulunur…

762 • TEFSİRİ KEBİR / TE’VİLÂT

64- «Öyle ise hilenizi kurun; sonra sıra halinde gelin! Muhakkak ki bugün, üstün gelen kazanmıştır.» 65-Dediler ki: Ey Musa! Ya sen at veya önce atan biz olalım. 66-Hayır, siz atın, dedi. Bir de baktı ki, büyüleri sayesinde ipleri ve sopaları, kendisine gerçekten koşuyor gibi görünüyor. 67-Musa, birden içinde bir korku duydu. 68- «Korkma! dedik, üstün gelecek olan kesinlikle sensin.» 69- «Sağ elindekini at da, onların yaptıklarını yutsun. Yaptıkları, sadece bir büyücü hilesidir. Büyücü ise, nereye varsa (ne yapsa) iflah olmaz.» 70-Bunun üzerine sihirbazlar secdeye kapandılar; «Harun’un ve Musa’nın Rabbine iman ettik» dediler. 71- (Firavun) Şöyle dedi: Ben size izin vermeden önce ona inandınız öyle mi! Hakikât şu ki o, size büyü öğreten ulunuzdur. Şimdi elleriniz ile ayaklarınızı tereddüt etmeden çaprazlama keseceğim ve sizi hurma dallarına asacağım! Böylece, hangimizin azabının daha şiddetli ve sürekli olduğunu iyice anlayacaksınız. “Öyle ise hilenizi kurun…” Yani, ikisine karşı hangi sözü esas alacağınızı aranızda görüş birliğiyle kararlaştırınız. Ki aynı söz etrafında birleşmiş, birbirinize destek olmuş olasınız. “Bir de baktı ki …ipleri ve sopaları…” hayalleri ve vehimleri “büyüleri sayesinde…görünüyor.” Sözlerinin terkibi, belagatı, vurgulama güzelliği, demagoji ve safsatayı yerinde kullanma, cedel kıyasını belli bir tertiple sunma bakımından o kadar büyüleyiciydi ki adeta koşuyor, yürüyor gibiydi. “Bir korku…” cahillerin galip gelmesinden, sapıkların devletinin egemen olmasından korktu. Nitekim, Emirülmüminin Ali (a.s) şöyle buyurmuştur: “Musa (a.s) canından korkmadı, bilakis cahillerin galip gelmesinden ve sapıkların devletinin egemen olmasından korktu.” “Korkma! dedik…” ona cesaret verdik ve onu Ruh’ul Kuds ile destekledik. “Sağ elindeki at…” aklının kontrolünde olan ve kutsi şualarla kaynaşmış, Hakk’ın nuruyla aydınlanmış nefsi at. “Onların yaptıklarını yutsun.” Uydurdukları, süslü kalıplar içinde sundukları şüpheleri, batıl çarpıtmaları, yaldızlı yalanları aydınlık kanıtlarla, apaçık burhanlarla yutsun. “Yaptıkları…” başkalarının ağzından kaptıkları

TÂ-HÂ SURESİ • 763

şeyler sadece “bir büyücü hilesidir.” Göz boyamadan, çarpıtmadan ibarettir. “Bunun üzerine sihirbazlar secdeye kapandılar.” Akıllarını kullanıp insafa geldiler, Hakk’ı benimsediler, onun Hak olduğunu ikrar ettiler. Çünkü açıklamanın doğru, mucizenin apaçık, Hakk’ın ortada ve burhanın da belirgin olduğunu anladılar. “İman ettik, dediler.” Yakini imanla inandılar. Çünkü Hakk’ı keşfetmiş ve Hakkın her şey üzerinde Rablık otoritesine sahip olduğunu görmüşlerdi. Allah’ın Rablığı bütün âlemleri kapsayan genellikte olmasına rağmen, secdeye kapanıp iman eden sihirbazların rablığı ikisine (Musa ve Harun’a) izafe ederek vurgulamalarının nedeni, ikisinin daha ziyade Rablık sıfatıyla ilgili olmaları ve Allah’ın Rablığının lûtfunun belirgin bir şekilde onlara yönelik olmasıdır. Çünkü Allah her şeye, durumuna uygun, istidadının gerektirdiği bir ismiyle Rablık eder. O ikisine de istidatlarının kemaline göre esmaül hüsnanın en büyüğü ile, sıfatlarının kemalatı ile ve onlara ayetleriyle tecelli etmesi suretiyle Rablık ediyordu ki, onlarda en belirgin olan bu isimdi. Böylece, bildikleri her şeyi, kendi bağımsız çabalarıyla değil onların şahsından bildiklerini, ulaştıkları şeylere onların aracılığıyla ulaştıklarını, buldukları şeyleri onlara tabi olmakla bulduklarını bildiler. Bil ki, istidat olarak Nebiye en yakın insan büyücüdür. Çünkü, harikulade şeylerin kaynağı üçtür: Ya havasın terkibi, unsuri maddelerin ve suretlerin kaynaştırılması, mizaç ve cevher olarak birbirinden farklı karışımların toplamıdır ki, bu, nirençler (sihre benzeyen ama sihir olmayan istidraç) kapsamına girer. Yahut semavi nefislerin feyzini celp etmek, bunlarla arz cisimlerinin kuvvetleri arasında temas sağlamak maksadıyla süfli suretler hazırlayarak semavi ve arzi kuvvetleri cem etmektir, ki bu da tılsımlar kapsamına girer. Veya ulvi âlemden istifade edilen nüfuz ve heyetlerin tesiridir. Bu hal Nübüvvet için gönderilmiş kâmil insandan mucize, menzile vasıl olmuş, tahkik ehli ve Velayet zirvesine yükselmiş, ama Nübüvvetle gönderilmemiş insandan keramet olarak sadır olur. Mucize ile keramet arasındaki farka gelince: Mucize meydan okuma ve karşı koyma içerir, keramet öyle değildir. Yüzünü dünyaya çevirmiş, en yüce âleme arkasını dönmüş insandan ise sihir olarak yansır.

764 • TEFSİRİ KEBİR / TE’VİLÂT

Büyücünün nefsi, fıtratının başlangıcında güçlü ve kendine özgüydü. Bu gücünü de şu âlem ve âlemdeki cisimler üzerinde tesirde bulunan heyetlerden alıyordu. Ancak süfli âleme meyletmekle asıl kaynağından yüz çevirdi, kuvvetlerin ve kudretlerin aslından, tesir ve kahır menbaından koptu, tabiat âlemine eğilim gösterdi. Bunun neticesinde içindeki nurani heyet, kutsi şua gitgide zayıfladı. Buna karşılık nebinin ve velinin içinde bu nur ve şua durmadan çoğalır, çünkü Hakk’a yöneliktirler, kutsi nurla kaynaşmışlardır, melekuti kuvvetlerden destek görmektedirler ve yüzleri İlahi huzura dönüktür. Hiç kuşkusuz büyücü, Nebiye karşı çıktığı zaman yenilir, onun karşısına çıktığı zaman kabuğuna çekilir. Çünkü aciz ve yenik olduğu zaman büyücü, Nebiyi en iyi tanıyan insandır. İnsanlar nebinin davetine ve nurlarına yönelince, herkesten önce büyücü onu ikrar etmeye koşar. Çünkü büyücüler, istidat olarak Nebilere en yakın kimselerdir. Elverir ki ilk istidadı külliyen iptal olmamış olsun ve süfli tabiat dini onu büsbütün etkisine almış olmasın. 72-Dediler ki: «Seni, bize gelen açık açık mucizelere ve bizi yaratana tercih edemeyiz. Öyle ise yapacağını yap! Sen, ancak bu dünya hayatında hükmünü geçirebilirsin.» 73- «Bize, hatalarımızı ve senin bize zorla yaptırdığın büyüyü bağışlaması için Rabbimize iman ettik. Allah hem daha hayırlı hem daha bâkidir.» “Seni…tercih edemeyiz.” Yüksek bir himmetten kaynaklanan sözlerdir bunlar. Kalpte güçlü bir yakin oluşunca nefis böyle bir himmete sahip olur. Çünkü yakin, nefiste üstün himmet duygusunu meydana getirir. Artık nefis, uhrevi mutluluklar ve akli baki lezzetler dururken dünyevi mutluluklara, bedensel acı ve bedbahtlıklara, dünyanın fani lezzetlerine ve maddi elemlere aldırmaz. Bu yüzden bütün bu tehditleri “Sen, ancak bu dünya hayatında hükmünü geçirebilirsin.” diyerek küçümsediler, önemsiz gördüler. “Hatalarımızı bağışlaması için…” tabii lezzetlere meyletmemiz ve dünyevi süslerin cazibesine kapılmamız nedeniyle nefislerimize arız olan karanlık heyetleri, aşağılık sıfatları nuruyla örtmesi için. “Bize zorla yaptırdığın büyüyü bağışlaması için…” Musa’ya karşı çıkmaya zorlaman neticesinde işlediğimiz günahı bağışlaması için. Çünkü büyücüler istidatlarının nuruyla onu tanıyınca ve Onun Hak olduğunu anlayınca, ona karşı çıkmaktan kaçındılar. Ama melun Firavun onları zorladı.

TÂ-HÂ SURESİ • 765

74-Şurası muhakkak ki, kim Rabbine günahkâr olarak varırsa, cehennem sırf onun içindir. O ise orada ne ölür ne de yaşar! 75-Kim de iyi davranışlarda bulunmuş bir mümin olarak O’na varırsa, üstün dereceler işte sırf bunlar içindir. 76-İçinde ebedî kalacakları, zemininden ırmaklar akan Adn cennetleri! İşte arınanların mükâfatı budur. 77-And olsun ki biz Musa’ya: Kullarımla birlikte geceleyin yola çık da (size) yetişilmesinden korkmaksızın ve (boğulmaktan) endişe etmeksizin onlara denizde kuru bir yol aç, diye vahyetmiştik. 78-Bunun üzerine Firavun, askerleri ile birlikte onların peşine düştü. Deniz onları gömüp boğuverdi. 79-Firavun, kavmini saptırdı, doğru yola sevk etmedi. “ …Kim Rabbine…varırsa.” Küçük kıyamette suçlu ve bedensel heyetlerle yüklü ve tabii cisimlere eğilimli olarak gelirse… “Orada ölmez…” tabii ölümle ölmez ve acıları hissetmez… “Orada yaşamaz…” hakiki hayatla yaşamaz. Dolayısıyla günahların sorumluluğundan kurtulamaz. “Kim…bir mümin olarak O’na varırsa…” yakini imana sahip olarak Ona giderse… “iyi davranışlarda bulunmuş…olarak” nefisleri temizleyici özelliği bulunan nefsani faziletleri edinmiş olarak gelirse “üstün dereceler işte sırf bunlar içindir.” Kemalatlarda yükseliş dereceleri oranında sıfat cennetleri vardır onlar için. “Kullarımla birlikte geceleyin yola çık.” Nefislerin sıfatlarından oluşan karanlıklar içinde ve cismani gece vaktinde yola çık. “Onlara…bir yol aç.” heyuli deniz içinde arınmadan ibaret olan “kuru” , heyulani heyetlerin ter u tazeliğinin ve cismani maddelerin neminin ulaşmadığı bir yol aç onlara. “Yetişilmesinden korkmaksızın…” zulmani tabiat örtüleri altında kaybolan bedeni güçlerin size yetişmesinden korkmayın “endişe etmeksizin…” size galip gelmelerinden, sizi istila etmelerinden endişe etmeyin. Çünkü onlar kayıtlıdırlar, kayıtlarıyla sınırlıdırlar, sizi kavramak hususunda yetersizdirler. “…Onların peşine düştü…” tabiata daldıkları için, onların peşine düşerek helak etmeye çalıştılar. Katran denizi onları bürüdü. Çünkü sonsuz helake ve ebedi azaba mahkum olmuşlardı. Bu anlamın uyarlamasına gelince, daha önce benzeri metinlerde uyarlamaya yer vermiştik.

766 • TEFSİRİ KEBİR / TE’VİLÂT

80-Ey İsrailoğulları! Sizi düşmanınızdan kurtardık; Tûr’un sağ tarafına (gelmeniz için) size vâde tanıdık ve size kudret helvası ile bıldırcın eti lütfettik. 81-Size rızık olarak verdiklerimizin temiz olanlarından yiyiniz, bu hususta taşkınlık ve nankörlük de etmeyiniz; sonra sizi gazabım çarpar. Her kim ki kendisini gazabım çarparsa, hakikâten o, yıkılıp gitmiştir. 82-Şu da muhakkak ki ben, tevbe eden, inanan ve yararlı iş yapan, sonra (böylece) doğru yolda giden kimseyi bağışlarım. “Size vade tanıdık…” kalp Tur’unun “sağ tarafına gelmeniz için…” Ruh’ul Kuds’e bakan tarafına… burası gönül, vicdan dedikleri vahiy mahallidir. “Size…lütfettik…” haller, yollar, zevk araçları, ilim ve irfan bıldırcınını, yakini tasavvurları indirdik. “Size rızık olarak verdiklerimizin temiz olanlarından yiyiniz.” Bu temiz irfanla beslenin ve onu kalbinizle kabul edin. Çünkü o kalbinizin yaşama sebebidir. “Bu hususta taşkınlık etmeyiniz.” Nefsin parlaması, görkemini, kemalini ve zinetini görmesi sırasında zuhur edip kendini beğenmesiyle taşkınlık etmeyin. “Sonra sizi…çarpar…” yoksunluk gazabı ve yüz üstü bırakılma felaketi kuşatır sizi. “Hakikâten yıkılıp gitmiştir…” yakınlık makamından nefis cehennemine düşmüştür. Örtünme karanlıklarında, celal perdeleri gerisinde cemal sıfatının tecellisinin nurundan perdelenmiştir. “Şu da muhakkak ki ben…bağışlarım.” Taşkınlık eden, kendi süsleriyle zuhur eden ve kendini müstağni gören nefsin sıfatlarını kendi sıfatlarımın nurlarıyla örterim, “tevbe eden kimse…” için. Nefsinin zuhurundan ve istilasından tevbe eden, nefsi kırarak ve ezerek, ihtiyaçlarının zilletini ve yoksunluğunu daima hissetmesini sağlayarak bağışlanma dileyen kimseyi bağışlarım. “İnanan…” kalbi sıfatların nuruyla, İlahi nurların tecellileriyle iman eden, “ve yararlı iş yapan…” tevekkül ve rıza gibi makamların kazanılması, huzur ve arınma gibi araçlarla telvini engelleyen melekelerin edinilmesi hususunda salih ameller işleyen “sonra doğru yolda giden” zat nuruna ve fena bulma haline doğru giden kimseyi bağışlarım. 83-Seni acele ile kavminden ayrılmaya sevk eden nedir, ey Musa! 84-Musa: İşte, dedi, onlar da benim peşimdeler. Ben, memnun olasın diye sana acele ile geldim Rabbim.

TÂ-HÂ SURESİ • 767

85-Allah buyurdu: Senden sonra biz, kavmini (Harun ile kalan İsrailoğullarını) imtihan ettik ve Sâmirî onları yoldan çıkardı. 86-Bunun üzerine Musa, öfkeli ve üzüntülü olarak kavmine döndü. Ey kavmim! dedi, Rabbiniz size güzel bir vaatte bulunmamış mıydı? Şu halde size zaman mı çok uzun geldi, yoksa üstünüze Rabbinizin gazabının inmesini mi istediniz ki, bana olan vaadinizden döndünüz? 87-Dediler ki: Biz sana olan vaadimizden, kendi kudret ve irademizle dönmedik. Fakat biz, o kavmin (Mısırlıların) zinet eşyasından birtakım ağırlıklar yüklenmiş, sonra da onları atmıştık; aynı şekilde Sâmirî de atmıştı. 88-Bu adam, onlar için, böğürebilen bir buzağı heykeli icat etti. Bunun üzerine: İşte, dediler, bu, sizin de, Musa’nın da ilahıdır. Fakat onu unuttu. 89-O şeyin, kendilerine hiçbir sözle mukabele edemeyeceğini, kendilerine ne bir zarar ne de bir fayda vermek gücünde olmadığını görmezler mi? 90-Hakikâten Harun, onlara daha önce: Ey kavmim! demişti, siz bunun yüzünden sadece fitneye uğradınız. Sizin Rabbiniz şüphesiz çok merhametli olan Allah’tır. Şu halde, bana uyunuz ve emrime itaat ediniz. 91-Onlar: Biz, dediler, Musa aramıza dönünceye kadar buna tapmaktan asla vazgeçmeyeceğiz! 92.93- (Musa, döndüğünde:) Ey Harun! dedi, sana ne engel oldu da, bunların dalâlete düştüklerini gördüğün vakit peşimden gelmedin? Emrime âsi mi oldun? 94- (Harun:) Ey annemin oğlu! dedi, saçımı sakalımı, yolma! Ben, senin: «İsrailoğullarının arasına ayrılık düşürdün; sözümü tutmadın!» demenden korktum. 95-Musa: Ya senin zorun nedir, ey Sâmirî? dedi. 96-O da: Ben, onların görmediklerini gördüm. Zira, o Resulun izinden bir avuç (toprak) alıp onu (erimiş mücevheratın içine) attım. Bunu böyle nefsim bana hoş gösterdi, dedi.

768 • TEFSİRİ KEBİR / TE’VİLÂT

“Seni acele ile kavminden ayrılmaya sevk eden nedir?” (83) ayetiyle başlayan … “Denize savuracağız…” (97) ayetine kadar devam eden bölümün tahkiki anlamı şöyledir: Musa (a.s), Allah ile konuşma (mükâleme) makamıyla onurlandırılıp sıfat keşfi kendisine bahşedilerek İsrailoğullarına, onlara Hakk’ı göstermek üzere Resul olarak gönderilince, kendisine kavmini idare etmesinde esas alacağı bir şeriat verileceği vaat edildi. Bunun üzerine Musa (a.s), kardeşi Harun’u kavminin başında bırakarak, murakabe maksadıyla yalnızlığa çekildi. Bu sırada kavmi henüz imanda sebat kazanmamış, Hakk’ı içlerine sindirerek yakini ikrar etmemişlerdi. Bu yüzden Musa (a.s), bu aceleci tavrından dolayı eleştirildi. Gerçi onun bu aceleci tavrı müşahedeye duyulan özlemin bir sonucuydu. Oysa bulunduğu makam başkalarını kemale erdirmeye ara vermemeyi gerektiriyordu. Çünkü yakini marifet aracılığıyla onların kemale erdirilmeleri, ilmi kemale ulaştırılmaları, onun ibadette ayağının sağlamlaşması ve bulunduğu halden yükselişi gerektiren emre uyması anlamına geliyordu. Nitekim, o da kavminin muamelelerinin yakin esasına dayanmasa da dinde kendisinin peşinden geldiğini söyleyerek mazeret göstermiştir. Acele etmesi, rıza makamını talep ettiği içindir ki anlamlıdır. Bu da sıfatlarda tam anlamıyla fena bulmak demektir. Bu, sıfat tecellisi makamının sağlamlaştırılması isteğidir ve mükâleme de bu makamın bir yansımasıdır. Yüce Allah’ın Musa’nın kavmini Samiri’nin hareketiyle sınamasının amacı, tecrit yoluyla kemali alma istidadına sahip kimse ile istidadı yetersiz, maddeye dalmış, somut olandan başkasını algılamayan, soyut ve makul olan şeyleri kavrayamayan kimseden ayırmasıdır. Bu yüzden şöyle diyorlar: “Biz sana olan vaadimizden, kendi kudret ve irademizle dönmedik.” İşimize, görüşümüze ve tavrımıza hakim olarak sana verdiğimiz sözden dönmedik. Onlar tabiatları itibariyle kuldular, görüşleri ve hakimiyetleri yoktu. Kendi başlarına karar verecek şekilde ihtiyar sahibi değildiler. Bilakis tabi idiler, idare ediliyorlardı, yönlendiriliyorlardı ve bedene bağlıydılar. İzleyecekleri tek yol, taklit ve ameldi. Tahkik ve ilim değildi. Nitekim Samiri, süslerin eritilip kalıba dökülmesiyle elde edilen bir tılsımla kul haline getirmişti. Çünkü altın sevgisi onların yüreklerinde köklü bir yere sahipti. Bunun nedeni tabiatlarının süfli ve altın tabiatının cazibesine

TÂ-HÂ SURESİ • 769

kapılma özelliğine sahip olmasıydı. Bu gibi türsel suretlerin onların gönüllerinde tecelli etmesi, tabii uyumdan kaynaklanıyordu. Bu olay semavi kuvvetlerin arz kuvvetleriyle mezv olması kapsamına girer. Bu yüzden “Ben, onların görmediklerini gördüm.” demiştir. Tılsım ve simya ilminin esasını oluşturan tabii ve riyazi ilimleri gördüm. “O Resulun izinden bir avuç aldım…” Söylendiğine göre, bundan maksat, Cebrail’in bindiği hayat atı olan Heyzum’un toynağının bastığı yerin toprağıdır. Yani, faal akla boyun eğen, ondan etkilenen, onun sıfatlarını taşıyan, dolayısıyla onu istila etmesi sebebiyle bineği konumunda olan, faal aklın etkisinin unsuri tabiatlara ve süfli cisimlere ulaşmasına aracılık eden, eserlerin, Cebrail’in atının ayağının bastığı yer konumundaki maddelere yansımasına, istidatlarına göre eserlerden etkilenmesine, alışık olmadığı yabancı halleri kabullenmesine neden oluşturan külli, semavi hayvani nefsin temas ettiği şeyden bir avuç aldım. “Onu attım.” Buzağı suretini kalıba dökerken eritilmiş cismin üzerine attım. İşte bu, kötülük tıynetli şeytani nefsin bir saptırması, aldatmasıdır. 97-Musa: Defol! dedi, artık hayatın boyunca sen: «Bana dokunmayın!» diyeceksin. Ayrıca senin için, kurtulamayacağın bir ceza günü var. Tapmakta olduğun ilahına da bak! Yemin ederim, biz onu yakacağız; sonra da onu parça parça edip denize savuracağız! “Defol!” Musa’nın (a.s) öfkesinden ve onu kovmasından sadır olmuş bir sözdür. Kuşkusuz Nebiylerin ve Velilerin öfkesinden azabın gerçekleşmesi kaçınılmaz olur. Çünkü onlar, Allah’ın sıfatlarının mazharlarıdırlar. Onlar kime gazap ederlerse, o kimse Allah’ın kahrına duçar olur, dünya ve ahirette bedbahtlığa uğrar. Ebedi azaba çarptırılır, yapıp ettiklerinin vebalini tadar. Uğrayacağı azap temastan kaçınmak suretinde olur. Ki bu, Hak’tan uzaklığının ve batıla çağırmasının, Musa’nın (a.s) ona lanet edip tuzağını ve hilesini iptal etmesinin bir neticesidir. Tevil mahiyetli bir uyarlama yapacak olursak: Kalp, daha önce keşfe ulaşmışsa, cehd ve süluk onu çekerse, ilmi kesbi kemal olmaksızın ilmi keşfi kemale sahip olursa, müşahede ve huzur için acele etmesi, şeriatın ve mücahedenin gereklerini bir an için unutması neticesinde

770 • TEFSİRİ KEBİR / TE’VİLÂT

Hakk’ın itabına hedef olur. Böyle bir durumda kuvvetleri dirayetle idare etmesi ve istikamet makamını elde etmesi için amel ve riyazete geri dönmesi gerekir. Çünkü ruhani ve cismani kuvvetlerden oluşan kavminin başında bıraktığı akıl Harun’u, riyazet, cehd, itaate ve muameleye devamlılık olmaksızın onları yönetmeye, doğrultmaya ve düzeltmeye güç yetiremez. Böyle bir durumda nefsani kuvvetler Samiri’si duyular arasından ortaya çıkar, şehvet sevgisi ateşini tutuşturur, üzerlerine, özel durumlar muvacehesinde, beklentilerden bir şey atar. Yani hayat atından ibaret olan hayvani nefsin etkisini ona yansıtır, o zaman tabiat, madde kalıbında şekillenmiş buzağı suretinde somutlaşır. Onun da tek derdi yemek, içmek, lezzet almak ve şehveti tatmin etmektir. Amel etmek, çalışmak ve yorulmayı tercih etmek gibi bir derdi yoktur. Nitekim, daha önce buna işaret etmiştik. Böyle olunca heva ruhu onunla temas edip canlanır, güçlenir, artık böğürtüsü bile olur. Bütün kuvvetler ona tapar, onu kendileri için bir ilah edinirler. Kalp nuruyla desteklenmiş akıl, sapmakta olduğuna, fitneye maruz kaldığına dikkât çekip, onu Hakk’a, akli görüşe uymaya, itaat etmeye çağırdıkça ona muhalefet eder, Hakk’ın nuruyla aydınlanmış, kutsi destekle pekiştirilmiş kalp dönünceye kadar. Kalp, Allah rızası için, onun sapmasına, dinden ayrılmasına duyduğu üzüntüden dolayı öfkelenir. Onu ayıplar ve nefsi levvamenin diliyle onu eleştirip sert çıkar. Ona vaatler verir, tehditler savurur. Yaratılış ve varoluş gereği olarak Rabbe yakınlıktan uzaklaşma vaktinin arttığını, fıtrattan düştüğünü hatırlatarak uyarır. Rububiyetin ikrar edilmesi sırasında, fıtri misak esnasında verilen söze vefasızlıktan ve vaade aykırı hareket etmekten dolayı gazabı ve azabı hakketmekle korkutur. Ama hevanın bağıyla bağlanmış bir tutsak haline gelmişse, hayalin hakimiyetine ram olmuşsa, aşağılara doğru yuvarlanmışsa söz artık ona tesir etmez. Tek yol, ceset tabiatını ceht törpüsüyle delmek, riyazet ateşiyle yakmak ve İlahi rahmet rüzgârının nefhalarıyla savurmaktır. Bu rüzgâr estiği zaman onu darmadağın eder, heyuli cisim denizine savurur ki, akli kuvvetin değişip kalbe tabi olmasından ve yönelişte onunla yandaş olmasından sonra ne hayatı kalır, ne de hareketi.

TÂ-HÂ SURESİ • 771

Tabiata meyil hususunda kuvvetlere meylinin bulunması nedeniyle, bunların başından tutup ruha taraf bakan normal cihetlerine, nurun tesiriyle çevirmesi, böylece kutsi şualardan ve Hakkani nurlardan etkilenip müteessir olmasını sağlaması, bir de erkekliğin merkezi konumundaki bulunup aşağıda bulunanlara, yani nefsani kuvvetlerin tarafına bakan süfli cihete tesir eden sakalından tutup çekmesi, yani onu ulvi cihete, Hakk’ın tarafına, içinde bulunduğu kutsi âleme doğru yükseltmesi, İlahi ebediyetle, Rabbani kuvvetle güçlenmesini sağlamak içindir ki, onu bu şekilde dolaştırmakla ona tesir eder, onu Hakk’ın emrine ve kalbe ram eder, hayal ve vehmin kahrından kurtarır. Buna mukabil, Harun’un mazeret bildirmesi ise, hidayet nuruyla aydınlanmamış, şeriatın emriyle desteklenmemiş akıl, tabiat kuvvetlerine güç yetiremez, hayal ve vehme karşı direnemez. Olsa olsa daha da alçalmalarına neden olan ayrılıklarını, tefrikaya düşmelerini arttırır. Kalbin nuru aklı ve tabiatın kahrını bütünüyle bürüdüğü, yolda istikamet hali gerçekleştiği zaman hayal donanımsız kalır, büzülüp kenara çekilir.Artık hayal gücüyle kuvvetlere temas edemez, hiçbir kuvvet de ondan etkilenerek ona yaklaşamaz, aldatmasına ram olamaz. Lanetlenmiş ve kovulmuş olarak gider ve “bana dokunmayın” der. Onun için bir de ceza günü vardır. Bir sınırı ve mertebesi vardır ki ondan kurtulamaz. Orayı aşıp da reislik edemez, kimseyi istila etmesine imkân olmaz. Yalanlarına, yanlışlarına taraftar bulamaz. Onları makul kavramlar içinde kimseye sunamaz. 98-Sizin ilâhınız, yalnızca, kendisinden başka ilâh olmayan Allah’tır. O’nun ilmi her şeyi kuşatmıştır. 99- (Rasûlüm!) İşte böylece geçmiştekilerin haberlerinden bir kısmını sana anlatıyoruz. Şüphesiz ki, tarafımızdan sana bir zikir verdik. 100-Kim ondan yüz çevirirse, şüphesiz ki kıyamet gününde o, ağır bir günah yükünü yüklenecektir. 101-Bu kimseler, onda (o günah yükünün altında) ebedî kalırlar. Onlar için kıyamet gününde bu ne kötü bir yüktür! 102-O günde Sûr’a üflenir ve biz o zaman günahkârları, gözleri (korkudan) gömgök bir halde mahşerde toplarız.

772 • TEFSİRİ KEBİR / TE’VİLÂT

103-Aralarında birbirlerine gizli gizli şöyle derler: «Dünyada sadece on gün kaldınız.» 104-Aralarında konuştukları konuyu biz daha iyi biliriz. Onların en olgun ve akıllı olanı o zaman: «Bir günden fazla kalmadınız» der. Bu, Allah’a yönelik istikamet makamıdır, Allah’a yönelik kulluğun hakkını ikame etmedir. Ki bu makam olmadan tevhidin ucu görünmez, tecerrüt ve yalnızlık makamı gerçekleşmez. Bu yüzden hemen arkasından “Sizin ilahınız, yalnızca, kendisinden başka ilah olmayan Allah’tır.” deniliyor. Çünkü salik, bundan önce iki kıbleye dönerek namaz kılmakta, ibadet ederken iki cihet arasında tereddüt etmekte ve iki ilah edinmektedir. “O’nun ilmi her şeyi kuşatmıştır.” Yani burada tevhit, fiilen gerçekleşir, ilminin her şeyi, her şeyin sınırını ve gayesini kuşattığı zahir olur. Her kuvvet Hakk’ın nuruyla ve kudretiyle, ibadeti ve itaati bakımından bir sınırda durur. Onunla kendi gücünden ve kudretinden döner. Kapasitesi ve takati oranında O’na kulluk eder, O’nu müşahede eder, kendisine bahşettiği oranda Rablığını ikrar eder. Tıpkı surede yer alan kıssalarda anlatıldığı gibi: “Geçmiştekilerin haberlerinden bir kısmını sana anlatıyoruz.” Geçmişteki saliklerin hallerini ve makamlarını sana anlatıyoruz ki yüreğin pekişsin. Ya da sana emredildiği gibi istikamet makamında sebat edesin. “Şüphesiz ki tarafımızdan sana bir zikir verdik.” Ne büyük bir zikir verdik sana! Bu, tevhidin mertebelerini kapsayan zatın zikridir. “Kim ondan yüz çevirirse…” pislik tarafına, tabiat ve nefis alanına yönelirse “şüphesiz ki kıyamet gününde…” küçük kıyamette ağır cismani ilahların günah yükünü, heyulani maddelere bağlanmanın vebalini “yüklenecektir…” “O günde..üflenir” hayat “ Sur’a…” cismani sura hayat üflenir. Yani ruhlar bedenlere geri gönderilir. “Ve biz o zaman günahkârları…mahşerde toplarız.” cisimlerden ayrılmayan suçluları toplarız. “Gözleri gömgök bir halde…” gözbebekleri kör olmuş veya alabildiğine çirkin bir manzara sergileyecek şekilde, şaşı olmuş halde. Öyle ki onların yanında maymunlar ve domuzlar çok güzel kalır. Büyük bir korkuya kapıldıkları veya konuşacak kudreti kendilerinde bulamadıkları için gizli gizli konuşurlar. Çabucak bitiverdiği için dünya hayatını alabildiğine kısa göstermeye çalışırlar. İçlerinde en akıllı olanı, dünya hayatını en kısa olarak değerlendirenidir.

TÂ-HÂ SURESİ • 773

105- (Rasûlüm!) Sana dağlar hakkında sorarlar. De ki: Rabbim onları ufalayıp savuracak. 106-Böylece yerlerini dümdüz, bomboş bırakacaktır. 107-Orada ne bir iniş, ne de bir yokuş görebileceksin. 108-O gün insanlar, dâvetçiye (İsrafil’e) uyacaklar. Ona karşı yan çizmek yoktur. Artık, çok esirgeyici Allah hürmetine sesler kısılmıştır. Bu yüzden, fısıltıdan başka bir ses işitemezsin. 109-O gün, Rahmân’ın izin verdiği ve sözünden hoşlandığından başkasının şefaati fayda vermez. 110-O, insanların geleceklerini de geçmişlerini de bilir. Onların ilmi ise bunu kapsayamaz. “Sana dağlar hakkında sorarlar…” bedenlerin varlıklarını sorarlar. “De ki: Rabbim onları ufalayıp savuracak.” Olayların rüzgârlarıyla toz ve kum tanecikleri halinde darmadağın edecektir. Havaya savrularak kaybolacaklardır. Yerle yeksan edecektir onları. Geride onlardan bir kalıntı, bir iz kalmayacaktır. Ya da şöyle bir anlam kastedilmiştir: Sana eşyanın havadisini sorarlar. De ki: Rabbim onları, teklik madeninden çıkan İlahi nefhalar rüzgârıyla savuracaktır. “ufalayıp savuracaktır.” Büyük kıyamette… “yerlerini dümdüz, boş bırakacaktır.” Salt ve tek varlık bırakacaktır. “Orada …göremezsin.” ikilik ya da başkalık… dümdüz oluşunda kusur bulamazsın. “O gün…” büyük kıyamet koptuğu zaman “davetçiye uyacaklar…” Hak olan davetçiye. Aslında, onsuz onların bir hareketi, bir hayatı yoktur. “Ona karşı yan çizmek yoktur.” Ondan sapamazlar. Onun semtinden başka tarafa kayamazlar. Çünkü onların perçeminden tutmuştur ve dosdoğru yol üzeredir. Onlar Hakk’ın iradesinin gerektirdiği oranda Hakk’ın yürüyüşüyle yürürler. “Sesler kısılmıştır…” büsbütün kısılmıştır. Çünkü ses sadece O’nun sesidir. “Bu yüzden, bir fısıltıdan başka bir şey işitemezsin.” çok gizli bir fısıltı o kadar. O da mazharlara izafe edilmesi itibariyle söz konusu olur. Ya da şöyle bir anlam kastedilmiştir: Küçük kıyamet koptuğu gün, davetçiye uyarlar. Davetçi de dördüncü feleği idare eden, hayatı bahşeden İsrafil’dir. Ondan sapamazlar. İlahi hikmetin gerektirdiğinden farklı bir yere, bir bağa yönelemezler. Rahman’a yönelik duadan başka tüm dua sesleri kısılmıştır. Duyulmayacak kadar gizlice söylenen

774 • TEFSİRİ KEBİR / TE’VİLÂT

fısıltılardan ve fasit temennilerden başka bir şey duyamazsın. “Şefaat fayda vermez.” Dünyada dost edindiği, sevdiği, önder edindiği ve hidayetine uyduğu kimsenin şefaati işe yaramaz. “Rahman’ın izin verdiği kimse hariç…” şefaati kabul etme istidadına sahip kılmak suretiyle izin verdiği kimse başka. Çünkü eksik nefislerin irade ve arzuyla yöneldikleri kâmil nefislerin feyzi, küçük nefislerin berraklığı, arılığı kabul etme istidadına sahip olmalarına bağlıdır. İşte izin budur. “sözünden hoşlandığı kimse hariç.” şefaat edilen kimseye uygun olarak icra ettiği tesirden hoşlandığı kimse hariç. Çünkü şefaat iki şeye bağlıdır: Şefaatçinin tesir gücü. Şefaat edilenin şefaati kabul etme ve etkilenme gücü. Allah her iki ciheti de bilir. “O insanların geleceklerini” asli istidat aracılığıyla kabul etme güçlerini, nurlanma sonucu şefaatçiden etkilenme kapasitelerini “ve geçmişlerini de bilir.” Beden ve bedenin kuvvetleri cihetinde, yoldan çıkmış heyetlerden kaynaklanan arızi engelleri, asli kabul etme yeteneğini veya ameli akıl uyarınca tezkiye sonucu elde ettiği donanımı ortadan kaldıran unsurları bilir. 111-Bütün o vechler (insanlar), diri ve her şeye hakim olan Allah için eğilip boyun bükmüştür. Zulüm yüklenen ise, gerçekten perişan olmuştur. 112-Her kim, mümin olarak iyi olan işlerden yaparsa, artık o, ne zulümden ne de hakkının çiğnenmesinden korkar. 113- (Rasûlüm!) Biz onu böylece Arapça bir Kur’an olarak indirdik ve onda ikazları, tehditleri tekrar tekrar açıkladık. Umulur ki onlar (bu sayede günahtan) korunurlar; yahut da o (Kur’an) kendileri için bir ibret ortaya koyar. 114-Gerçek Hak, Melik olan Allah, yücedir. Sana O’nun vahyi tamamlanmazdan önce Kur’an’ı (okumakta) acele etme ve «Rabbim, benim ilmimi artır» de. 115-And olsun biz, daha önce de Âdem’e ahit (emir ve vahiy) vermiştik. Ne var ki o, (ahdi) unuttu. Onda azim de bulmadık. 116-Bir zaman biz meleklere: Âdem’e secde edin! demiştik. Onlar hemen secde ettiler; yalnız İblis hariç. O, diretti. 117-Bunun üzerine: Ey Âdem! dedik, bu, hem senin için hem de eşin için büyük bir düşmandır. Sakın sizi cennetten çıkarmasın; sonra yorulur, sıkıntı çekersin!

TÂ-HÂ SURESİ • 775

118-Şimdi burada senin için ne acıkmak vardır, ne de çıplak kalmak. 119-Yine burada sen, susuzluk çekmeyecek, sıcaktan da bunalmayacaksın. 120-Derken şeytan onun aklını karıştırıp «Ey Âdem! dedi, sana ebedîlik ağacını ve sonu gelmez bir saltanatı göstereyim mi?» 121-Nihayet ondan yediler. Bunun üzerine kendilerine ayıp yerleri göründü. Üstlerini cennet yaprağı ile örtmeye çalıştılar. (Bu suretle) Âdem Rabbine âsi olup yolunu şaşırdı. 122-Sonra Rabbi onu seçkin kıldı; tevbesini kabul etti ve doğru yola yöneltti. 123-Dedi ki: Birbirinize düşman olarak hepiniz oradan (cennetten) inin! Artık benden size hidayet geldiğinde, kim benim hidayetime uyarsa o sapmaz ve bedbaht olmaz. 124-Kim de beni anmaktan (zikrimden) yüz çevirirse şüphesiz, onun sıkıntılı bir hayatı olacak ve biz onu, kıyamet günü kör (a’ma) olarak haşredeceğiz. “Bütün vechler…eğilip boyun bükmüştür.” Mevcut zatların tamamı “diri ve her şeye hakim olan Allah’a” boyun eğmiştir. Hepsi O’nun mülkünün tutsakları, kahrının baskısı, kudretinin karşı konulmaz egemenliği altındadırlar. Her şey O’nunla diri ve O’nunla kaimdir; nefisleriyle ya da O’ndan başka biriyle değil. “Gerçekten perişan olmuştur…” istidadını eksiltmek, fıtratının arılığını bulandırmak suretiyle nefsine zulmeden, yüzünü karartması ve karanlığa sokması yüzünden nurlanma kabiliyetini ortadan kaldıran kimse, Allah’ın rahmetinin nurundan ve şefaatçilerin şefaatinden yana nasipsiz kalmakla kendini perişan etmiştir. “Her kim…iyi olan işlerden yaparsa…” kötülüklerden arınarak ve güzelliklere bürünerek salih ameller işlerse “mümin olarak…” hakiki imanla inanmış biri olarak bunları gerçekleştirirse “korkmaz…” elde ettiği kemalattan bir şeyin eksilmesinden, bulunduğu mertebede asli istidadının gerektirdiği hakkının kısılmasından korkmaz. “…Umulur ki onlar korunurlar…” arınmak suretiyle sakınırlar “yahut da o kendileri için bir ibret ortaya koyar.” bürünecekleri meziyetleri gözler önüne serer.

776 • TEFSİRİ KEBİR / TE’VİLÂT

“Allah yücedir.” Sonsuz yücelik ve azamet sahibidir. Öyle ki yüceliğinin ve azametinin ölçüsünü bilmek, bir ölçüyle sınırlandırmak mümkün değildir. Mülkünde işini bozacak kimse yoktur. O her şeyden yücedir, mülkünde iradesi ve kudreti doğrultusunda tasarrufta bulunur. Kimse O’nun adaletini de etkisiz kılamaz. O her şeye hakkını, hikmeti doğrultusunda eksiksiz verir. “Acele etme…” zevkin son sınırına ulaşmak maksadıyla heyecanla uyanan şevkten dolayı ledünni ilmi cem mahzeninden almak için acele etme. “Önce…” onun sana varit olmasına hükmedilmesinden ve sana ulaşmasından önce acele etme. Çünkü ilim ve hikmetin nüzulü, senin kabiliyet açısından kaydettiğin yükseliş mertebelerinin terettübüne bağlıdır. İstemekte, feyizlenme hususunda aşırı talepkâr olma. Çünkü feyiz tükenmez. Arınma, yükseliş ve güzelliklerle bezenme hususunda artış kaydetmek suretiyle feyizde artışı talep et. Daha fazlasını istemek, ancak hal duasıyla ve istidat diliyle olur; kabul imkânı oluşmadan bir an önce istemekle, talep etmekle olmaz. Her öğrendiğin, bildiğin şeyle birlikte, ondan daha yüce ve daha gizli olanını kabul etme yeteneğin artar. Adem (a.s) kıssası ve bu kıssanın tevili daha önce birkaç kere geçti. “Şimdi burada senin için ne acıkmak vardır, ne de çıplak kalmak.” Çünkü ruhani âlemde maddi giysilerden arınma esnasında zıtların çatışması söz konusu olamaz. Aynı şekilde, fesada yol açan bezenme de gerçekleşmez. Bilakis nefis, tükenmesinden ve yok olmasından endişe duymadan, emin olarak maksadın gerçekleşmiş olmasıyla lezzet alır. “Kim de beni anmaktan (zikrimden) yüz çevirirse…” nefsani eğilimle süfli âleme yönelmek suretiyle benim zikrimden yüz çevirirse, cimriliği arttığı, nekesliği iyice pekiştiği için hayatı sıkıntılı olur, daralır. Çünkü Hakk’ın cihetinden yüz çeviren kimsenin nefsi bulanır, dünyevi süslerin, maddi göz alıcı görünümlerin cazibesine kapılır. Çünkü aralarında mahiyet uyumu oluşur. Bunlara yönelik ihtirası, çöreklenmesi, azgın iştahı, gözlerini bürümesi şiddetlenir. Çünkü aralarında türdeşlik sevgisi, zulmet ortaklığı, süfli cihete meyletme benzerliği son derece güçlü olur. Böylece nefsinden ve başka şeylerden onulmaz bir cimriliğe duçar olur. Cimrilik arttıkça hırsı, pintiliği artar, işte sıkıntılı, dar hayat yaşamak derken kastedilen budur.

TÂ-HÂ SURESİ • 777

Bu yüzden, mutasavvıflardan biri şöyle demiştir: “Rabbinin zikrinden yüz çeviren kimse karanlığa gömülür, rızık yolları ve manyakları (cinsi duyguları) karışır, müşevveş olur. Buna karşılık Rabbine yönelen kimse yakin sahibidir, Ona tevekkül eder. Bu yüzden geniş bir hayat sürdürür. Bolluk içinde olur. Bulduğunu infak eder. Bulamadığına ise, Rabbine tevekkül etmesi nedeniyle, ihtiyaç duymaz.” 125-O: Rabbim! Beni niçin kör (a’ma) olarak haşrettin? Oysa ben, hakikâten görür idim!, der. 126- (Allah) buyurur ki: İşte böyle. Çünkü sana âyetlerimiz geldi; ama sen onları unuttun. Bugün de aynı şekilde sen unutuluyorsun! 127-Doğru yoldan sapanı ve Rabbinin âyetlerine inanmayanı işte böyle cezalandırırız. Ahiret azabı, elbette daha şiddetli ve daha süreklidir. 128-Bizim, onlardan önce nice nesilleri helâk etmiş olmamız kendilerini yola getirmedi mi? Halbuki, onların yurtlarında gezip dolaşırlar. Bunda, elbette ki akıl sahipleri için nice ibretler vardır. 129-Eğer Rabbinden, daha önce sâdır olmuş bir söz ve tayin edilmiş bir vâde olmasaydı, (ceza onlar için de dünyada) kaçınılmaz olurdu. 130- (Rasûlum!) Sen, onların söylediklerine sabret. Güneşin doğmasından önce de batmasından önce de Rabbini övgü ile tesbih et; gecenin bir kısım saatleri ile gündüzün etrafında (iki ucunda) da tesbih et ki, hoşnutluğa eresin. “Ve biz onu, kıyamet günü kör (a’ma) olarak haşredeceğiz.” Küçük kıyamet günü Hakk’ın nuru karşısında kör olması hali üzere onu haşredeceğiz. Tıpkı şu ayette işaret edildiği gibi: “Biz onu, kıyamet günü kör olarak haşredeceğiz.” (İsra, 72) Kıyamette kör olarak haşredilmesini kabullenmemesine gelince, bu, asli istidadı ve körlükle çelişen fıtri nuru itibariyledir. Çünkü körlüğü, süfli sevginin, nefsani aşkın cürüm mahiyetli fısk ile, apaçık ayetleri ve parlak nurları unutması ile içinde kök salmasından kaynaklanmaktadır. Bu saydığımız hususlar da yüce Allah’ın ondan yüz çevirmesini ve içindeki körlükte bırakıvermesini gerektirmiştir.

778 • TEFSİRİ KEBİR / TE’VİLÂT

“Ahiret azabı, elbette daha şiddetli ve daha süreklidir.” Dünyada sıkıntılı bir hayat yaşamaktan daha şiddetlidir. Çünkü daimi bir ruhani azaptır. “Eğer…daha önce sadır olmuş bir söz ve tayin edilmiş bir vade olmasaydı…” yani, bu ümmet dünyada kökten yok edilmek, bitirici azaba uğratılmak gibi bir cezaya çarptırılmayacak şeklinde önceden verilmiş bir hüküm vardır. Çünkü onların Nebiyleri rahmet Nebisidir. Ayrıca yüce Allah şöyle buyurmuştur: “Halbuki sen onların içinde iken Allah, onlara azap edecek değildir.” (Enfal, 33) Eğer bunlar olmasaydı, azaba uğramaları kaçınılmaz olacaktı. Allah ile “onların söylediklerine sabret.” Sen onların, Allah’ın kendileri hakkında verdiği hükme doğru sürüklendiklerini, O’nun kahrının bağıyla tutsak olduklarını, O’nun onlara karşı kurduğu tuzağa düştüklerini görüyorsun. “Tesbih et…” zatını tenzih et, sıfatlarından arındır, Rabbinin sıfatlarına bürün. Çünkü Rabbinin sıfatlarının senin üzerinde zuhur etmesi gerçek hamddir. “Güneşin doğmasından önce…” zat güneşinin fena halinde doğmasından önce ve “batmasından önce…” nefsin sıfatlarının zuhuruyla gizlenmesinden önce. Yani sıfat tecellileri halinde kalp makamında tesbih et. Çünkü Allah’ı tesbih etmenin yeri burasıdır ve kalbin sıfatları burada silinir. “Ve gecenin bir kısım saatleri…” nefsin karanlık sıfatlarının ve perdeleyici telvinlerin galip geldiği vakitlerde… “tesbih et…” tezkiye yoluyla tesbih et. “Gündüzün etrafında…” arınma yoluyla ruhun parıldayış gündüzünün kalbi aydınlatması sırasında tesbih et. “Umulur ki…” rıza makamına ulaşırsın. Çünkü burası sıfat tecellileri makamının kemali ve gayesidir. 131-Sakın, kendilerini denemek için onlardan bir kesimi faydalandırdığımız ve dünya hayatının ziyneti olarak verdiğim zevcelerine, faydalandırdığım şeylere gözlerini dikme! Rabbinin nimeti hem daha hayırlı, hem de daha süreklidir. 132-Ailene salâtı (namazı) emret; kendin de ona sabırla devam et. Senden rızık istemiyoruz; (aksine) biz seni rızıklandırıyoruz. Akıbet (hüsnü hatime), takvâ iledir. 133-Onlar: (Muhammed) bize Rabbinden bir mucize getirmeli değil miydi? dediler. Önce gelen kitablardakinin apaçık beyyine (delili, Kur’an) onlara gelmedi mi?

TÂ-HÂ SURESİ • 779

134-Eğer biz, bundan (Kur’an’dan) önce onları bir azapla helâk etseydik, muhakkak ki şöyle diyeceklerdi: Ey Rabbimiz! Ne olurdu, bize bir Resul gönderseydin de, şu aşağılığa ve rüsvaylığa düşmeden önce senin âyetlerine uysaydık! 135-De ki: Herkes beklemektedir: Öyle ise siz de bekleyin. Yakında anlayacaksınız; doğru düzgün yolun sahibleri kimmiş ve hidayete erenler kimmiş! “Sakın…gözlerini dikme!…” nefsani telvinler içinde, nefsin zuhuru esnasında, meylederek gözlerini dünyevi süslere dikme. Çünkü onlar dünya ehlinin sınandıkları suretlerdir. “Rabbinin nimeti…” uhrevi hakikât ve irfandan, ruhani nurlardan oluşan nimeti “hem daha hayırlı, hem de daha süreklidir.” daha üstündür, daha devamlıdır. “ailene…emret.” ruhani ve nefsani kuvvetlere huzur namazını, murakabeyi, bağlanmayı ve gönüllü itaat etmeyi emret. “Sabırla devam et…” mücahede ederek, mükaşefede bulunarak bu halde sebat et, sabırlı ol. “Senden…istemiyoruz…” senden “rızık…” talep etmiyoruz. Süfli cihetten, maddi kemalat ve nefsani idrakler gibi şeyler istemiyoruz. “Biz seni rızıklandırıyoruz.” Ulvi cihetten ruhani irfanları ve kudsi hakikâtleri biz sana veriyoruz. “Akıbet” Güzel son, itibar edilen, sonuç demeye layık olan akıbet, bedensel giysilerden ve nefsani heyetlerden soyutlanmanın akıbetidir. “Önce gelen kitablardakinin apaçık delili onlara gelmedi mi?” önceki Kitabların içerdikleri, ayrıca semavi levhlerde ve ulvi ruhlarda sabit olan hakikâtler, hikmetler, yakini marifetler onlara gelmedi mi? Allah doğrusunu herkesten daha iyi bilir.

780 • TEFSİRİ KEBİR / TE’VİLÂT

781

TEFSİRİ KEBİR TE’VİLÂT

Şeyh’ul Ekber Muhyiddin İbn. Arabi

Tercüme Vahdettin İnce

2. CİLT

KİTSAN

782

Kitsan Yayınları

Tasavvuf Serisi: 23 TEFSİRİ KEBİR / TE’VİLÂT (2. Cilt)

Yazarı: Muhyiddin İbn. Arabi (k.s.) Çeviren: Vahdettin İnce Editör: Şükran Eser Göknar Sayfa Uygulama: A. Onur Şenyurt Kapak Düzeni: Sabahattin Kanaş

Bu eserin orjinali İstanbul / Fatih - Atıf Efendi Kütüphanesi, Kadir Bey Bölümü, Mustafa el-Bab’ı 0.100 de bulunan Muhyiddin Arabi (r.a.) Tefsiri Kebir’inin Tercümesidir.

KİTSAN KİTAP

Basın Yayın Dağıtım San. ve Tic. Ltd. Şti. Ticarethane Sokak No: 41/3-4 Sultanahmet – İSTANBUL Tel. 0212 513 67 69 Faks: 0212 511 51 44 www.kitsan.com

ENBİYÂ SURESİ • 783

ENBİYÂ SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-İnsanların hesaba çekilecekleri (gün) yaklaştı. Hal böyle iken onlar, gaflet içinde yüz çevirdiler. 2.3-Rablerinden kendilerine ne zaman yeni bir ihtar gelse, onlar bunu, hep alaya alarak, kalpleri oyuna, eğlenceye dalarak dinlemişlerdir. O zalimler şöyle fısıldaştılar: Bu (Muhammed), sizin gibi bir beşer olmaktan başka nedir ki! Siz şimdi gözünüz göre göre büyüye mi kapılıyorsunuz? 4- (Rasul) dedi ki: Rabbim, sema da ve arz da (söylenmiş) her sözü bilir. O, hakkıyla Semi (işiten) ve Aliym(bilen)dir. 5- «Hayır, dediler, (bunlar) saçma sapan rüyalardır; bilakis onu kendisi uydurmuştur; belki de o, şairdir. (Eğer öyle değilse) bize hemen, öncekilere gönderilenin benzeri bir âyet getirsin.» 6-Bunlardan önce helâk ettiğimiz hiçbir belde iman etmemişti; şimdi bunlar mı iman edecekler? 7-Biz, senden önce de, kendilerine vahiy verdiğimiz rical’den (erlerden) başkasını (Resul, Nebiy) irsal etmedik (göndermedik). Eğer bilmiyorsanız kitab ehline (bilenlerden) sorunuz. 8-Biz onları (resulleri, nebiyleri), yemek yemez birer (cansız) ceset olarak yaratmadık. Onlar (bu dünyada) ebedî kalıcı da değillerdir. 9-Sonra onlara (verdiğimiz) sözü yerine getirdik; böylece, hem onları hem de dilediğimiz (başka) kimseleri kurtuluşa erdirdik; müsrifleri de helâk ettik. 10-And olsun, size içinde sizin için öğüt bulunan bir Kitab indirdik. Hâlâ akıl etmez misiniz? 11-Zalim olan nice beldeyi kırıp geçirdik; arkasından da nice başka topluluklar vücuda getirdik.

784 • TEFSİRİ KEBİR / TE’VİLÂT

12-Azabımızı hissettiklerinde bir de bakarsın ki oralardan (azap bölgesinden) kaçıyorlar! 13- «Kaçmayın! İçinde niğmetlendirildiğiniz, refahda bulunduğunuz meskenlerinize dönün! Çünkü size sorular sorulacak!» 14- «Vay başımıza gelenlere! dediler; gerçekten biz zalimlerdik.» 15-Artık onların davaları böyle devam etti… Biz kendilerini, kuruyup biçilmiş ekine, sönmüş ateşe çevirinceye kadar bu feryatları sürüp gider. 16-Biz, semayı, arzı ve bunlar arasındakileri, oyuncular (işi, eğlencesi) olarak yaratmadık. 17-Eğer bir eğlence edinmek isteseydik, onu kendi tarafımızdan edinirdik. (Bu irademizin eseri olurdu. Ama) biz kesinlikle (bunu) yapanlardan değiliz. 18-Bilakis biz, Hakkı bâtılın tepesine bindiririz de o, bâtılın işini bitirir. Bir de bakarsınız ki, bâtıl yok olup gitmiştir. (Allah’a) yakıştırdığınız sıfatlardan dolayı yazıklar olsun size! “İnsanların hesaba çekilecekleri gün yaklaştı.” küçük kıyamet gününde sorgulanmalarının vakti yaklaştı. Hatta kıyameti bilselerdi, şu anda hesaba çekildiklerini görürlerdi. Yani, “ölürüz, yaşarız, bizi ancak zaman (Dehr) helak eder” denildiği gibi var olan, sonra fena bulan mevcutlar edinmek isteseydik, kudretimiz cihetinden bunları edinirdik. Fakat bu, hikmete ve hakikâte aykırıdır. Bu yüzden edinmedik. “Bilakis biz…bindiririz…” burhani ve keşfi yakinle batıl akidenin tepesine bindiririz de “ onun işini bitirir.” ezer. “ Bir de bakarsın ki batıl…” zeval bulmuş, “yok olup gitmiştir…” “size…” helak sizin içindir, “ yakıştırdığınız sıfatlardan dolayı…” , haşrin olmayacağına dair inançlarınızdan dolayı yazıklar olsun size. Ya da şöyle bir anlam kastedilmiştir: Büyük kıyamette değişmeyen sabit hakk olan zati tecelliyi şu fani varlıkların batılının üzerine bindiririz de onları kahreder, salt bir hiçliğe dönüştürür. Bir de bakarsın ki onlar sırf fanidirler. Ortaya çıkar ki her şey Hak’tan ibarettir, O’nun işi gerçektir, batıl veya eğlence değildir. Başka varlıklar ispat etmenizden, onlara sıfat ve fiil yakıştırmanızdan, etki atfetmenizden dolayı yazıklar olsun size! Helak olasınız! “…Kesinlikle bozulup gitmişti…” Çünkü birlik, eşyanın bekasının, çokluk ise bozulmasının sebebidir. Her şeyin kendine özgü bir özelliğinin olduğunu ve bu özelliğiyle başkasından ayrıldığını, bu özelliğiyle kendisi olduğunu görmüyor musunuz? Eğer bu özellik olmasaydı, bu şeyin varlığından da söz edilemezdi. İşte bu, yüce Allah’ın birliğinin tanığıdır. Nitekim şair şöyle demiştir:

ENBİYÂ SURESİ • 785

O’nun her şeyde bir ayeti vardır O’nun bir olduğuna delalet eder 19-Semalarda ve arzda kimler varsa O’na aittir. O’nun indinde (huzurunda) bulunanlar, O’na ibadet hususunda kibirlenmezler ve yorulmazlar. 20-Onlar, bıkıp usanmaksızın gece gündüz (Allah’ı) tesbih ederler. 21-Yoksa (o müşrikler), yerden birtakım ilahlar edindiler de, (ölüleri) onlar mı diriltecekler? 22-Eğer o ikisinde (sema’da ve arz’da) Allah’dan başka ilahlar bulunsaydı, bunların nizamı kesinlikle bozulup gitmişti. Demek ki Arş’ın Rabbi Allah, onların yakıştırdıkları sıfatlardan münezzehtir. 23-O, yaptığından çekileceklerdir. sorumlu tutulamaz; onlar ise sorguya

24-Yoksa O’ndan başka birtakım ilâh mı edindiler? De ki: Haydi delillerinizi getirin! İşte benimle beraber olanların Kitab’ı ve benden öncekilerin Kitab’ı. Hayır, onların çoğu Hakk’ı bilmezler; bu yüzden de yüz çevirirler. 25-Senden önce hiçbir resûl göndermedik ki ona: «Benden başka İlâh yoktur; şu halde bana kulluk edin» diye vahyetmiş olmayalım. 26-Rahmân (olan Allah, melekleri) evlât edindi, dediler. Hâşâ! O, bundan münezzehtir. Bilakis (melekler), lütuf ve ihsana mazhar olmuş kullardır. 27-O’ndan (emir almazdan) önce konuşmazlar; onlar, sadece O’nun emri ile hareket ederler. 28-O, onların önlerindekini de, arkalarındakini de (yaptıklarını da, yapacaklarını da) bilir. Allah’ın rızasına ulaşmış olanlardan başkasına şefaat etmezler. Onlar, O’nun haşyetinden (korkusundan) titrerler! 29-Onlardan her kim: «İlâh O değil, benim!» derse, biz onu cehennemle cezalandırırız. İşte biz, zalimlere böyle ceza veririz! 30-İnkâr edenler, semalarla arz bitişik bir halde iken bizim, onları birbirinden kopardığımızı ve her canlı şeyi sudan yarattığımızı görüp düşünmediler mi? Yine de inanmazlar mı? 31-Onları sarsmasın diye yeryüzünde (arzda) bir takım dağlar diktik. Orada geniş geniş yollar açtık; ta ki maksatlarına ulaşsınlar.

786 • TEFSİRİ KEBİR / TE’VİLÂT

32-Biz, gökyüzünü (semayı) korunmuş bir tavan gibi yaptık. Onlar ise, gökyüzünün (semayı) âyetlerinden yüz çevirirler. Semaları ve arzı ayakta tutan adalet, vahdetin kesret âlemindeki gölgesidir. Eğer mizaçların dengesi gibi bileşimlerdeki vahdani heyet olmasaydı, bu varlıklar mevcut olamazlardı. Bu heyet zail olursa, o varlıklar da derhal ifsat olurlar. “Allah…münezzehtir.” arş üzerindeki Rububiyeti ile her şey feyz bahşetmesiyle münezzehtir. Çünkü bütün varlıklar üzerine feyiz buradan iner. Allah, onların birden fazla ilahın olabileceği şeklindeki yakıştırmalarından münezzehtir. “Allah, onların önlerindekini…bilir.” onların varolmalarından önce mevcut olan, ceberut ve melekut ehlinden mücerret zatları kapsayan ana kitapta sabit olan külli ilmi bilir. “Arkalarındakini de bilir…” dünya semasında sabit olan varlıklara, cüzi hadiselere dair ilmi de bilir. O halde onların bilgileri, O’nun ilminin kapsamının dışına çıkabilir mi, fiilleri O’nun emrinden önce olabilir mi, sözleri O’nun sözünü geçebilir mi? “…Allah’ın rızasına ulaşmış olanlardan başkasına şefaat etmezler.” İstidadları, dolayısıyla şefaati kabul edecek kapasitede, nefsi melekuti nura uygun olduğu Allah tarafından bilinen kimselerden başkası için şefaat etmezler. “Onlar…” Allah’ın vechinin parıldayışlarından haşyet, korku ve ürperti içindedirler. Azametinin nurları altında ezilmişlerdir. “Görüp düşünmediler mi?…” Hak’tan perdelenmiş olan kimseler “ semalarla arz…” ın tek bir heyuliden, cismani maddeden müteşekkil olarak bitişik olduklarını, “bizim onları birbirinden kopardığımızı…” suretleri birbirinden ayrı şekilde var etmekle birbirinden ayırdığımızı görmediler mi? Ya da şöyle bir anlam kastedilmiştir: Ruh semaları ve beden arzı, tek nutfe halinde bitişikti. Biz, organları ve ruhları ayrı kılmak suretiyle onları birbirinden ayırdık. “Yarattık…” bütün canlıları nutfeden yarattık. “Diktik…” beden arzında “ dağlar…” kemikler yarattık ki beden arzı sarsılmasın, gidip gelerek yalpalamasın ve onlar geri kalmayıp kaim olsunlar, ayrı kişilikleri bulunsun. “Orada geniş yollar açtık…” duyuların ve bütün kuvvetlerin geçip gidecekleri yollar mahiyetinde mecralar açtık. “ta ki maksatlarına ulaşsınlar…” bu duyular ve yollar aracılığıyla Allah’ın ayetlerine ulaşsınlar, onları tanısınlar. “Yaptık…” akıl semasını “bir tavan gibi…” onların üstünde ve yüksek bir tavan haline getirdik, “korunmuş” kıldık. Değişmeden, yanılmadan ve hatadan muhafaza ettik. “Onlar…” kanıtlarından ve burhanlarından “yüz çevirirler…”

ENBİYÂ SURESİ • 787

33-O, geceyi, gündüzü, güneşi, ayı… yaratandır. Her biri bir yörüngede yüzmektedirler. 34-Biz, senden önce de hiçbir beşere ebedîlik vermedik. Şimdi sen ölürsen, sanki onlar ebedî mi kalacaklar? 35-Her canlı, ölümü tadar. Bir deneme olarak sizi hayırla da, şerle de imtihan ederiz. Ve siz, ancak bize döndürüleceksiniz. 36- (Rasûlum!) Kâfirler seni gördükleri zaman: «Sizin ilâhlarınızı diline dolayan bu mu?» diyerek seni hep alaya alırlar. Halbuki onlar, çok esirgeyici Allah’ın Kitabını inkâr edenlerin ta kendileridir. 37-İnsan, aceleci (bir tabiatta) yaratılmıştır. Size âyetlerimi göstereceğim; benden acele istemeyin. 38- «Eğer, diyorlar, doğru iseniz, ne zaman (gerçekleşecek) bu tehdit?» 39-İnkâr edenler, yüzlerinden ve sırtlarından (saran) ateşi savamayacakları, kendilerine yardım dahi edilmeyeceği zamanı bir bilselerdi! 40-Bilâkis, kendilerine o (kıyamet) öyle âni gelir ki, onları şaşırtır. Artık, ne reddedebilirler onu, ne de kendilerine mühlet verilir. 41-And olsun, senden önceki Resullerle de alay edildi; ama onları alaya alanları, o alay konusu ettikleri şey kuşatıverdi. 42-De ki: Allah’a karşı sizi gece gündüz kim koruyacak? Buna rağmen onlar Rablerini anmaktan yüz çevirirler. 43-Yoksa kendilerini bize karşı savunacak birtakım ilâhları mı var? (O ilâh dedikleri şeyler) kendilerine bile yardım edecek güçte değildirler. Onlar bizden de alâka ve destek görmezler. 44-Evet, onları da, atalarını da barındırdık. Nihayet, ömür kendilerine (hiç bitmeyecek gibi) uzun geldi. Oysa onlar, bizim gelip (kâfirlere ait) araziyi çevresinden eksilteceğimizi görmezler mi? Şu halde, üstün gelen onlar mı? 45-De ki: Ben, sadece, vahiy ile sizi ikaz ediyorum. Fakat, sağır olanlar, ikaz edildikleri zaman bu çağrıyı duymazlar. 46-And olsun, onlara Rabbinin azabından ufak bir esinti dokunsa, hiç şüphesiz, «Vah bize! Hakikâten biz zalim kimselermişiz!» derler.

788 • TEFSİRİ KEBİR / TE’VİLÂT

“ O…yaratandır…” nefis gecesini, ruh güneşinin ışığından ibaret akıl gündüzünü ve kalp ayını… “Her biri bir yörüngede…” ruhaniler semasında ulvi bir karargâhta, bir sınırda ve bir mertebede Allah’a doğru seyir halindedir. “İnsan aceleci yaratılmıştır.” Çünkü yaratılışın temeli olan nefis daimi bir taşkınlık, bir kararsızlık içindedir, bir halde durulmaz. Acelecilik tıynetine sahiptir. Eğer böyle olmasaydı, bir halden bir hale seyri ve yükselişi de olmayacaktı. Ve çünkü ruh sürekli bir sebat halindedir. Ruhun nefisle temasa geçmesiyle birlikte kalbin varlığı gerçekleşir ve ikisi de dengeli bir seyir haline kavuşur. Bu yüzden insan nefis makamında kaldığı, ruhun nurunun ve sükunet ve güven duygusuyla bağlayan kalbin egemenliğine girmediği sürece cibilliyetinden kaynaklanan acelecilik onun yakasını bırakmaz. “…Bir bilselerdi!…” lütuf ve bağışı her şeyi kuşatan Rahman’dan ve her şeyi kuşatan ahiretten perdelenenler, azabın, vahdani emir sahibi ve ilmi her şeyi kuşatan Rahman’ın emriyle, bütün yönlerden kendilerini kuşattığı vakti ve ruha bakan taraftan yani önlerinden gelip İlahi kahır ateşiyle, ruhani nurlardan ve insani kemallerden bütünüyle yoksun oluşla azap vermesini ve bedene bakan cihetten, yani arkalarından gelip cismani heyetler ateşinden, nefsani akrep, yılan ve karanlıklardan, heyulani pisliklerden ve bedensel elemlerden oluşan azapla cezalandırdığını bir bilselerdi! “Kendilerine yardım dahi edilmez…” perdeleri kalın, çokça aceleci olmalarından dolayı şüpheleri de şiddetli olduğu için rahmani yardımlara kavuşamazlar. “…Görmezler mi?…” gafletleri bu kadar mı sürdü ki görmüyorlar “bizim geldiğimizi” beden arzına yaşlılık vasıtasıyla gelip “çevresinden eksilttiğimizi” işitme, görme ve sair kuvvetlerini eksilttiğimizi?… Ya da kastedilen anlam şudur: Hakk’a yönelen ve Hakk’ı anan uyanık nefis arzına sıfat nurları aracılığıyla geliriz de onun kendine ait sıfatları ve kuvvetleri eksiltiriz. “Şu halde üstün gelen onlar mı?” yoksa biz miyiz? “And olsun, onlara…ufak bir esinti dokunsa…” Rabbani nefhadan bir esinti azap suretinde onlara dokunsa, ya da Emirülmümininin (a.s) “düşmanlarına yönelik azabı rahmetinin genişliği suretinde şiddetlenen, dostlarına yönelik rahmeti de azabının şiddeti suretinde genişleyen Allah münezzehtir.” dediği gibi bir musibet başlarına gelse, böylece uzun süreli yararlanma nedeniyle biriken gaflet perdesi yırtılsa, yani rahmet suretinde azap ve gizli kahır ile karşı karşıya kalsalar, kesinlikle uyanacaklar, Hak’tan yüz çevirmekle, batıla dalmakla ne büyük zulüm işlediklerini fark edeceklerdir.

ENBİYÂ SURESİ • 789

47-Biz, kıyamet günü için adalet terazileri kurarız. Artık kimseye, hiçbir şekilde haksızlık edilmez. (Yapılan iş,) bir hardal tanesi kadar dahi olsa, onu (adalet terazisine) getiririz. Hesap gören olarak biz (herkese) yeteriz. 48-And olsun biz, Musa ve Harun’a, takvâ sahipleri için bir ışık, bir öğüt ve Furkan’ı verdik. 49- (O takvâ sahipleri ki) onlar, görmedikleri halde Rablerine candan saygı gösterirler. Yine onlar, kıyametten korkan kimselerdir. 50-İşte bu (Kur’an) da, bizim indirdiğimiz hayırlı ve faydalı bir öğüttür. Şimdi onu inkâr mı ediyorsunuz? “Biz…adalet terazileri kurarız…” Allah’ın terazisi, vahdetinin gölgesi ve ondan ayrılmaz sıfatı olan adaletidir. Ruh semaları ve beden arzı onunla kaimdir, onunla istikamet bulur. Eğer o olmasa varlık, sınırları belirlenmiş bir ahenk üzere istikrar bulamaz. Her şeyi kapsadığı için de her varlık adaletini, durumuna, taşıma kapasitesine göre ondan alır. Böylece, her biri açısından, diğer bir ifadeyle her şey açısından özel bir mizan söz konusu olur. Buna bağlı olarak da eşyanın sayısınca teraziler belirginleşir. Aslında bu birden fazla teraziler mutlak mizanın cüzleridir. Bu yüzden, mutlak adalet kavramı ondan bedel ya da onun vasfı olarak kullanılmıştır. Çünkü bütün teraziler tek olan mutlak adaletten ibarettir. Görüntülerin çoğalmasıyla hakikât artmaz. Terazilerin kurulması, gereklerinin zuhur etmesi demektir. Bu ise perdelenmiş kimse açısından küçük kıyamet gününde, ehli olanlar için de büyük kıyamet gününde gerçekleşir. “Kimseye hiçbir şekilde haksızlık edilmez…” Çünkü her nefis hayır olarak ne işlemişse, amelinin durumunu iyilikler kefesinde, yani ruhun kalbe bakan cihetinde, işlediği bütün kötülükleri de ruhun nefse bakan ciheti olan kötülükler kefesinde bulur. Kalp, terazinin dilidir. Bu yüzden “iyilikler kefesine beyaz parlak cevherler, kötülükler kefesine de siyah karanlık cevherler konulur” denilmiştir. Şu kadarı var ki, kıyamette kefenin ağır basması yükselmeyi, yüceliğe meyli, hafif basması ise inişi ve alçaklığa meyli ifade eder. Cismani mizanda ise durum bunun tam tersidir. Orada ağır gelen tercihe şayandır, muteberdir, Allah katında bakidir. Hafif gelen ise tercih edilmez ve fanidir. Yani Allah katında değeri ve itibari yoktur. Yapılan hiçbir amel eksiltilmez. “Bir hardal tanesi dahi olsa…” buradan hareketle “ yüce Allah mahlukatı bir koyunu sağmaktan daha kısa bir sürede hesaba çeker” sözünü anlıyoruz.

790 • TEFSİRİ KEBİR / TE’VİLÂT

Kalp “Musa” sına ve akıl “Harun” una “…verdik.” Veya Musa ve Harun’u bilinen Nebiyler olarak da ele alabiliriz. “Furkan’ı…” verdik. Yani furkani akıl olarak isimlendirilen tafsili ve keşfi ilmi verdik. “Bir ışık…” ruhani müşahedelerden kaynaklanan eksiksiz bir nur “bir öğüt…” bir hatırlatma. Bir nasihat verdik. “takva sahibleri için…” nefisleri rezilliklerden, perdeleyici sıfatlardan arınmış, azametin güzelliklerinin nurları, arı ve temiz kalplerinden nefislerine yansıyan kimseler için. Bu hal, onlarda kalbi huzur makamına ulaşmadan önceki gayp halinde bile bir korku, bir ürperti bırakır. “Onlar, kıyametten…” büyük kıyametten, onun vuku bulmasından daima korkarlar, korku içinde onu beklerler. Çünkü yakini inançları son derece güçlüdür. Çünkü korku, ancak vuku bulması beklenen bir şeyin beklentisi içinde olunduğu sırada hissedilen bir duygudur. Yani onlara kalp makamında, Hak ile batılı birbirinden ayırt ettikleri hakikât ve külli marifet ilmini; ruh makamında ve nur mertebesinde bütün nurları parlaklığıyla bastıran müşahede nurunu; nefis makamında ve sadr mertebesinde öğüt ve nasihatle hatırlatmayı, cüzi, kabiliyet sahibi saliklere faydalı ilimlerden oluşan şeriatı verdik. “İşte bu…bir öğüttür.” Hayır ve bereketi üstündür, yukarıda işaret ettiğimiz üç yağışı da içerir. Buna ek olarak zati keşfi, hüviyet makamında, teklik cemi aynında hakiki müşahedeyi, bütün kelimeleri cami, bütün müşahede ve hikmetlerle dolup taşan bir zikirdir. Çünkü bereketin anlamında gelişme ve artış da vardır. 51-And olsun biz İbrahim’e daha önce rüşdünü vermiştik. Biz onu iyi tanırdık. 52-O, babasına ve kavmine: Şu karşısına geçip tapmakta olduğunuz heykeller de ne oluyor? demişti. 53-Dediler ki: Biz, babalarımızı bunlara tapar kimseler bulduk. 54-Doğrusu, siz de, babalarınız da açık bir sapıklık içindesiniz, dedi. 55-Dediler ki: Bize gerçeği mi getirdin, yoksa sen oyunbazlardan biri misin? 56-Hayır, dedi, sizin Rabbiniz, yarattığı semaların ve arzın da Rabbidir ve ben buna şahidlik edenlerdenim.

ENBİYÂ SURESİ • 791

57-Tallahi (Allah’a yemin ederim) ki, siz ayrılıp gittikten sonra putlarınıza bir oyun oynayacağım! “And olsun biz İbrahim’e…vermiştik.” Ruh İbrahim’ine “rüşdünü…” ona özgü, onun gibisine yaraşan rüşdünü, yani zati tevhide, müşahede ve dostluk makamına iletilmeyi bahşetmiştik. “Daha önce…” kalp ve akıl mertebesinden önce, şeref ve izzet bakımından onlardan önce gelen hidayet makamını vermiştik. “Biz onu iyi tanırdık.” Onun kemali ve faziletini bizden başkası bilmezdi. Bunun sebebi de yüce bir mertebede, önemli bir konumda olmasıydı. “O, babasına…demişti.” nefs-i külliyeye “ve kavmine…” semavi natıka nefislerden ve başkalarından ibaret kavmine “şu…heykeller de ne oluyor?” akılların ve eşyanın hakikâtlerinden, varlıkların mahiyetlerinden oluşan, içlerine nakşedilen bu heykeller, timsaller de nedir? “karşısına geçip tapmakta olduğunuz” timsallerinin ve tasavvurlarının karşına geçip kulluk sunduğunuz bu putlar da nedir? Bu sözleri, kutsal ruh makamından yukarı yükselmesi, nurani perdelerin ötesine geçip zati tevhid fezasına çıkması esnasında söylemişti. Nitekim, şöyle buyurmuştur: “Ben sizin (Allah’a) ortak koştuğunuz şeylerden uzağım. Ben hanîf olarak, vechimi semaları ve arzı yoktan yaratan Allah’a çevirdim ve ben müşriklerden değilim.” (Enam, 78.79) Nitekim Cebrail’e (a.s) hitaben söylediği “Sana hiçbir ihtiyacım yoktur” sözü de bu makamdan kaynaklanmaktaydı. “Biz, babalarımızı bulduk…” bütün nefislerden önceki âlemlerden oluşan ceberut ehlinden varlık illetlerimizi “ bunlara tapar kimseler bulduk…” onları kendi zatlarında hazır tutuyor ve onlardan gafil olmuyorlardı. “açık bir sapıklık içinde…” nurani Hakk’a karşı perde içinde, zatın aynına ulaşamamış, sıfat berzahlarında beklemekte ve teklik hakikâtine, hüviyet denizinde boğulmaya ulaşmamaktasınız. “Bize gerçeği mi getirdin…” senin bu şekilde bize gelmen Hak ile midir? Yani bu sözleri söyleyen Hak azze ve celle midir? Yoksa senin nefsin olduğu gibi varlığını mı sürdürmektedir, dolayısıyla bu sözleri söyleyen sen misin? Bu takdirde senin sözlerin hakikâti olmayan bir oyundan ibaret kalır. Sen bu oyunda bizden üstün olur ve biz de senden geri kalırız… Ama sen kendi nefsinle isen, aksi olur. “Hayır…Rabbiniz…” gelen, sözü söyleyen sizin Rabbinizdir. Var etmek, doğrultmak, hayat bahşetmek, arındırmak, haber vermek ve öğretmek suretiyle sizi eğiten, besleyen Rabbiniz. Her şeyin Rabbi ve har şeyin var edicisi. “Ve ben buna..” Bu hükme, yani konuşanın, her şeyin Rabbi sıfatıyla mevsuf olan Hak olduğuna “şahidlik edenlerdenim.”

792 • TEFSİRİ KEBİR / TE’VİLÂT

Bu müşahede, Rububiyet müşahedesidir. Aksi takdirde “ben buna…” demezdi. Çünkü zati müşahede salt yokluktur. Orada benlik de olmaz ikilik de. Gelenin ve söyleyenin her şeyi var eden Hak olduğu açıkça ifade edildikten sonra ikilikten söz edilmesi, külli makamı işaret etmektedir ki bu da makamdan geridir. “Ve Tallâhi…” Yemin ve kasem harfleri “Te”ye kadardır. Zira “Te” harfi Teshik-i unsurî’dir. Yani, vücudun bu’diyetle görünmesidir. Mesela, ihtiyarlık döneminden çocukluk zamanını görmek ve küçüklüğünün hallerini düşünmek gibi manaları ihtiva eder. Bunun üstünde tasarruf ve iktidar yoktur. Vallahi’deki Vâv-ı kasem, (Allah hakkı için) mevakı-in nücûmdan velayetin mahsulu olan kemalattan mahrum kalmayı istemek demektir. Billâhi’deki Bâ-yı Kasem, ubûdiyetten ve rubûbiyetten istifade etmiş olduğu kemalât-ı rububiyetten mahrum kalmayı istemek demektir. Tallâhi’deki Tâ-yı Kasem, Resûlullah (s.a.v)ın ilminin nihayeti olan Teshik-ı risâlet ve unsûri’nin kendisine ihsan edeceği kemalâttan mahrum olmasını istemek ve söz vermek demektir. El iyâz-u billâh (Allah’a sığınırım) “Ve… Tallâhi putlarınıza bir mekir (oyun) oynayacağım… diyen İbrahim (a.s) ayet “vâv” ile başladığı için hem velayetin kemalatından, hem rububiyet kemalatından hem de risalet kemalatından mahrum kalması üzerine, kapsamlı çok büyük yemin ederek onlara, “eşyanın suretini, icat etmeye, korumaya ve tedbir etmeye koyulduğunuz, zati teklikten yüz çevirdikten sonra ispat etmeye yöneldiğiniz, tevhid nuruyla sıfat kesretine yüz çevirdiğiniz varlıkların aynlarını sileceğim” demiştir. 58-Sonunda İbrahim onları paramparça etti. Yalnız, onların büyüğünü bıraktı; belki ona müracaat ederler diye. 59-Bunu ilahlarımıza kim yaptı? Muhakkak o, zalimlerden biridir, dediler. 60- (Bir kısmı:) Bunları diline dolayan bir genç duyduk; kendisine İbrahim denilirmiş, dediler. 61-O halde, dediler, onu hemen insanların gözü önüne getirin. Belki şahitlik ederler. 62-Bunu ilâhlarımıza sen mi yaptın ey İbrahim? dediler. 63-Belki de bu işi şu büyükleri yapmıştır. Hadi onlara sorun; eğer konuşuyorlarsa! dedi.

ENBİYÂ SURESİ • 793

64-Bunun üzerine, kendi vicdanlarına dönüp (kendi kendilerine) «Zalimler sizlersiniz, sizler!» dediler. 65-Sonra tekrar eski inanç ve tartışmalarına döndüler: Sen bunların konuşmadığını pek âlâ biliyorsun, dediler. 66-İbrahim: Öyleyse, dedi, Allah’ı bırakıp da, size hiçbir fayda ve zarar vermeyen bir şeye hâlâ tapacak mısınız? 67-Size de, Allah’ı bırakıp tapmakta olduğunuz şeylere de yuh olsun! Siz akıl etmez misiniz? “Sonunda İbrahim…etti…” zati kahır ve ayni müşahede baltası ile onları “paramparça..” etti. Etrafa dağılmış fani parçalar haline getirdi. “Yalnız onların büyüğünü bıraktı.” O, ilk yakin üzere onun baki ayniydi ve İbrahim bununla “Halil=Dost” olarak isimlendirilmişti. “Belki ona müracaat ederler diye.” Ondan feyiz alırlar, ondan nur ve ilim edinirler. Tıpkı başlangıçta kendisinin ondan feyiz aldığı gibi. “Dediler…” akıllara aşık olan nefisleri dedi ki: “Bunu…kim yaptı?” tanrılarınızı bu şekilde küçümseyen, tahkir eden kimdir? “İlahlarımıza..” bunu kim yaptı? Maşuklarımız ve mabutlarımız olan ilahlarımızı / tanrılarımızı perdelenmişliğe nispet ederek, onlara fani varlıklar gözüyle bakarak , zahir kuvvetiyle onları savrulmuş zerreciklere dönüştürerek, perdelenmişler haline kim getirdi. Bunu söylerken bu işi yapanın büyüklüğünü de vurgulamış oluyorlardı. “Muhakkak o, zalimlerden biridir.” mücerret mabutların haklarını, bütün mevcudatın varlık kemalatını eksilten, onlardan varlığı nefyedip Hakk’ı ispat etmek suretiyle zulmetmiştir. Ya da onları yok etmek ve kahretmek suretiyle onların nefislerinin haklarını eksilten zalimlerdendir. “Dediler ki…bir genç duyduk…” gençlik ve cesarette kusursuz, Allah’tan başkasını kahretme gücüne sahib, can ve malı feda etme hususunda cömert bir yiğit duyduk. “Bunları diline dolayan…” bunların kudretlerinin ve kemallerinin olmadığını, bunlara yokluk ve fena nispet eden bir genç duyduk. “Onu hemen getirin…” Onun getirilmesini istediler. Derken bütün nefislerin karşısına aynen çıkıp hazır bulundurdular ki “belki şahitlik ederler…” kemaline ve faziletine tanıklık ederler de ondan istifade ederler. “Bunu sen mi yaptın?” bu soru, onun kemalinden bilmediklerini inkâr etmelerinin sureti mahiyetindedir. Çünkü nefislerin bilmelerine imkân olan her şey akılların kemallerinden aşağıdır ki bu kemaller

794 • TEFSİRİ KEBİR / TE’VİLÂT

akılların maşukları konumundadırlar. Dolayısıyla, akıllar İlahi kemalden perdelenmiş olurlar. Ancak bir akıl bu düzeye ulaşınca da diğerlerinden daha şerefli ve daha üstün olur. “Belki bu işi büyükleri yapmıştır…dedi.” Bu işi, benliğimle yapmadım ki, ben benliğimle ondan daha iyi konumdayım. Bilakis, hakikâtim ve hüviyetimle yaptım. Bu ise benlikten daha şerefli ve daha büyüktür. “Hadi onlara sorun; eğer konuşuyorlarsa…” kendi başlarına konuşabiliyorlarsa! Yani onlar konuşamazlar, bilgileri yoktur, kendi başlarına bir varlık sahibi değildirler. Bilakis varlıkları kendisinden başka ilah olmayan Allah’tan kaynaklanır. “Bunun üzerine kendi vicdanlarına döndüler…” gerçeği ikrar ederek, kabullenerek, mümkün nitelikli varlığın aslında varlığının olmadığını, dolayısıyla kemalinin hiç olmayacağına itiraf ederek vicdanlarına döndüler. “Zalimler sizlersiniz, sizler! dediler.” başkasına varlık ve kemal nispet etmekle asıl siz zalimsiniz, o değil. “Sonra eski inanç ve tartışmalarına döndüler.” O’nun kemaline karşılık kendi eksikliklerinden utanarak, O’na boyun eğerek ve O’ndan etkilenerek eski hallerine döndüler ve dediler ki: “Sen…pekala biliyorsun.” Hakkani ledünni ilimle onların yok olduklarını biliyorsun ki, onlardan konuşma yeteneğine nefyettin. Bize gelince, biz, Allah’ın bize öğrettiğinden başkasını bilmeyiz. Böylece, kendi eksikliklerini itiraf ettiler. Nitekim, Melekler de Adem’i inkâr ettikten sonra onu bildiklerinde eksikliklerini itiraf etmiş ve şöyle demişlerdi: Bize öğrettiğinden başka bilgimiz yoktur… “Öyleyse, Allah’ı bırakıp da…bir şeye hâlâ tapacak mısınız?” size zarar ve yarar verme gücüne sahip olmayan bu şeyleri yüceltip saygı gösterecek misiniz? Çünkü zarar ve yarar verme gücüne sadece Allah sahibdir, başkası değil. “Size…yuh olsun…” sizin, mabutlarınızın ve O Allah’dan başka her şeyin varlığından sıkılıyorum. “Siz akıl etmez misiniz?” O’ndan başka müessir ve mabud olmadığını anlamayacak mısınız? 68- (Bir kısmı:) Eğer iş yapacaksanız, yakın onu… da ilahlarınıza yardım edin! dediler. 69- «Ey ateş! İbrahim için serinlik ve esenlik ol!» dedik. 70-Böylece ona bir tuzak kurmak istediler; fakat biz onları, daha çok hüsrana uğrayanlar durumuna soktuk.

ENBİYÂ SURESİ • 795

71-Biz, onu ve Lût’u kurtararak, içinde cümle âleme bereketler verdiğimiz ülkeye ulaştırdık. 72-Ona (İbrahim’e), İshak’ı ve fazladan bir bağış olmak üzere Ya’kub’u lütfettik; her birini sâlih insanlar yaptık. 73-Onları, emrimiz uyarınca doğru yolu gösteren önderler yaptık ve kendilerine hayırlı işler yapmayı, namaz kılmayı, zekât vermeyi vahyettik. Onlar, daima bize ibadet eden kimselerdi. “…Yakın onu…” bırakın, Allah’ın göstermesi sonucu semaların ve arzın melekutunu görerek, ilkin sizin hakikâtleri ve marifetleri-ki bunlar aşk ateşinin yakıtlarıdır-içine atarak tutuşturduğunuz aşk ateşine yansın. Nitekim yüce Allah şöyle buyurmuştur: “Böylece biz… İbrahim’e semaların ve arzın melekûtunu gösteriyorduk.” (Enam, 75) Celal ve Cemalin ona tecelli etmesi esnasında sizin aynlarınızın oluşturduğu perdelerin gerisinden sıfat ve isim nurlarının parıldayışlarını ona gösteriyorduk. İşte bu gösterme, söz konusu ateşin tutuşması demektir. “İlahlarınıza yardım edin.” Bu nurlarla destek sunmak ve bu ateşi tutuşturmak suretiyle maşuklarınıza ve mabudlarınıza yardım edin. “Eğer iş yapacaksanız…” Hakk’ın emriyle bir şey yapacaksanız. “Ey ateş! …serinlik ve esenlik ol!” fena haline ulaşmak suretiyle serinlik ve esenlik ol. çünkü vuslat lezzeti kâmil ruha fayda verir ve sonradan olma eksikliğinden, noksanlık afetinden, aşk ateşi aynında mümkünlük belasından kurtarır. “Böylece ona bir tuzak kurmak istediler…” onu yok ederek ve yakarak tuzağa düşürmek istediler. “Fakat biz onları, daha çok hüsrana uğrayanlar durumuna soktuk.” Kemal olarak ondan daha noksan ve mertebe olarak ondan daha eksik kimseler yaptık onları. “Onu…kurtardık…” onu ve akıl Lut’unu fena sonrası hakanı, bağışlanmış varlıkla baki kılarak bedeni tabiat arzına çıkarıp kurtardık. “Bereketler verdiğimiz…” verimli ameli kemalatla, faydalı güzel adapla, şeriatla ve faziletli melekelerle bereketlendirdiğimiz arza götürdük. “cümle âleme…” için bereketli kıldığımız yere ulaştırdık. Yani feyzini, terbiyesini ve hidayetini kabul etme istidadına sahib âlemlere vardırdık. “Ona…İshak’ı …lütfettik.” Kalp İshak’ını bahşettik. Hak’tan rücu ederek halkı tekmil makamına geri gelmesi için. “Ve Yakub’u…” razı olmuş, belalarla sınanmış, yakin ve safa ile mutmain olmuş nefis Yakub’unu “fazladan bir bağış olarak…” lütfettik. Kalp nuruyla

796 • TEFSİRİ KEBİR / TE’VİLÂT

aydınlanmış ve ondan olma Yakub’u verdik. “Her birini salih insanlar yaptık.” Hidayette istikamet ve temkin üzere olmalarını sağladık. “Onları…önderler yaptık.” Onları sair kuvvetlerin, istidat sahibi eksik nefislerin imamları kıldık. “Emrimiz uyarınca doğru yolu gösteriyorlardı.” Ruh haller, müşahedeler ve nurlarla; kalp marifetler, keşifler ve sırlarla; nefis ahlak, muamele ve adapla doğru yolu gösteriyorlardı. “Kendilerine hayırlı işler yapmayı, salâtı (namazı) ikame etmeyi, zekât vermeyi vahyettik. Onlar, daima bize ibadet eden kimselerdi.” ifadesiyle kastedilen budur. Tevhidle ve gerçek kullukla tecrit ve Teklik makamında bize ibadet ediyorlardı. İşte İbrahim’in zahirini batınına tatbik ettiğimiz zaman bu anlamı elde etmiş oluruz. Başka bir tevil türüyle de yorumlanması mümkündür. Çünkü Hz. Resulullah (s.a.v) şöyle buyurmuştur: “Ben ve Ali iki nurduk; Allah’ı tesbih ediyor, O’na hamdediyor ve tehlil getiriyorduk. Melekler de O’nu bizim tesbihimizle tesbih ediyor, O’na bizim hamdimizle hamdediyor, bizim tehlilimizle O’nu tehlil ediyorlardı. Adem yaratılınca onun alnına intikal ettik. Onun alnından sülbüne, sonra Şit’e…intikal ettik…” O, İbrahim’i ruhtur, ki Allah onu kutsamıştır. Ruh saflarının ilk mertebesinde kâmildi. Meleklerin tümüne kemalatını aktarıyordu. Eksikliklerini tamamlıyordu. Mevcudatın aynlarından oluşan putları, maddi ve mücerret varlıklardan mümkün nitelikli zatlara sahip ilahları tevhid nuruyla kırıyordu. Böylece kemal mertebelerini kat ediyordu. Sıfatların yanında durup ötesine geçmeyenleri, başkasını perde yapıp zattan engellenenleri uyarıyordu. Bunun üzerine günahkâr ve azgın nefis Nemrud’u ve kavminden ibaret olan kuvvetleri onu zikir ve kuvvet mancınığına koyup rahim tabiatı sıcaklığının ateşine attı. Allah da bu ateşi ona karşı serin ve esenlikli kıldı. Yani ruh ve afetlerden beri kıldı. Diğer bir ifadeyle ruhunun mazharından ibaret olan varlığının incisini ateşe koydular. Biz de onu, âlemler içinde bereketli kıldığımız beden arzına götürüp kurtardık. Bu arzın bereketi de onun hidayetinden, kemale erdirmesinden ve onları hakiki rızıkları ve kemal vasıfları olan ilim ve amellerle terbiye etmesinden kaynaklanıyordu. 74-Lût’a gelince, ona da hüküm (hakimlik, hükümdarlık) ve ilim verdik; onu, çirkin işler yapmakta olan memleketten kurtardık. Zira onlar (o memleketin halkı), gerçekten fena işler yapan kötü bir kavimdi. 75-Onu (Lût’u) rahmetimize kabul ettik; çünkü o, sâlihlerden idi.

ENBİYÂ SURESİ • 797

76-Nuh’u da (hatırla). Hani o dua etmiş, biz onun duasını kabul etmiştik. Böylece, kendisini ve (iman eden) yakınlarını büyük sıkıntıdan kurtarmıştık. 77-Onu, âyetlerimizi inkâr eden kavimden koruduk. Gerçekten onlar, fena bir kavim idi; bu yüzden topunu birden (suya) gömdük. 78-Davud ve Süleyman’ı da (an). Bir zaman, bir ekin konusunda hüküm veriyorlardı: Bir grup insanın koyun sürüsü, geceleyin başıboş bir vaziyette bu ekinin içine dağılıp ziyan vermişti. Biz onların hükmünü görüp bilmekte idik. Kalp Lut’unu da an. “ Ona…verdik…” hikmet “ ve ilim” verdik ve “…kurtardık…” halkından “memleketten…” beden memleketinden kurtardık ki “çirkin işler yapıyorlardı…” ifsat edici şehvet çirkinliklerini işliyorlardı. “onlar kötü bir kavimdi.” Bizim tarafımızdan kendilerine emredilmeyen işler yaptıkları, şeriat ve akıl tarafından uygun görülmeyen amelleri sergiledikleri için yoldan çıkmış fasıklardılar. “Onu rahmetimize kabul ettik…” rahimi rahmetin, sıfat tecellileri makamının kapsamına aldık. “Çünkü o, Salihlerden idi.” İlimle amel eden, istikamet üzere sebat eden salih kimselerden idi. Akıl Nuh’unu da an. “Hani o dua etmişti…” kalbin kadimliği cihetinden seslenmişti. Allah’tan bir sonraki kemali istemişti. “Biz onun duasını kabul etmiştik.” İstidadının gereği olan kemaline ek olarak onun duasını kabul etmiştik ve bu istidadını fiile çıkarmıştık. “Böylece, kendisini…kurtarmıştık.” Kutsi, fikri, hamdi ve sair akli kuvvetleri “sıkıntıdan…” kurtarmıştık. Ki bu sıkıntısı, kemalatının bil kuvve olmasından ibaretti. Çünkü bir şeyde bil kuvve olarak var olan her şey onun için sıkıntı mahiyetindedir. Bu şey, zuhur etmek ve fiile çıkmak suretiyle soluk almak ister. Dolayısıyla, istidat kuvvetli, içinde potansiyel olarak bekleyen kemal mümkün olduğu oranda sıkıntı da büyük olur. “Onu…kavimden koruduk…” makul ve haram şeylere ilişkin ayetleri yalanlayan nefsani ve bedensel kuvvetlerden kurtardık. “Gerçekten onlar fena bir kavim idi.” Onu kemal ve tecritten alıkoyuyor, yalanlamak suretiyle onu nurlardan perdeliyorlardı. “Bu yüzden… suya gömdük…” heyulani katran suyunda, derin cismani denizinde “topunu birden” boğduk.

798 • TEFSİRİ KEBİR / TE’VİLÂT

Nazari akıl “Davud” unu da an. O sır makamındaydı. Sadır makamında bulunan ilmi akıl “Süleyman” ını da an. “Bir zaman, bir ekin konusunda hüküm veriyorlardı.” İstidat arzında bulunan, oraya emanet edilen, ezelde gömülen, fıtratta seciye olarak mevcut bulunan ve zuhur ve ortaya çıkışa yönelmek üzere neşet eden kemalat hakkında hüküm veriyorlardı. Onun hakkında ilim, amel ve fikirle, meyve vermesi için riyazetle, çeşitlenmesiyle ve yetişmesiyle hüküm veriyorlardı. “içinde dağılıp ziyan vermişti…” içinde yayılmıştı, bedensel tabiat gecesinin ve nefsani sıfat gecesinin karanlığında ifsat etmek üzere “bir grup insanın koyun sürüsü…” … Yani hayvani ve şehevi kuvvetler içinde dağılıp zarar vermişti. “Biz onların hükmünü…” hali hazırlarına göre verdikleri hükümlerini görüyorduk. Çünkü hüküm bizim emrimizle ve gözlerimizin önünde, irademiz uyarınca gerçekleşiyordu. Derken sır Davud’u, zevk gereğince hayvani, behimi kuvvetler sürüsünün, ruhani kuvvetlerden oluşan ekin sahibine mülkiyet olarak teslim edilmesine hükmetti. Ki bunları boğazlasınlar, kahır ve galebeyle istila etmek üzere öldürsünler, onlarla beslensinler. İlmi akıl Süleyman’ı da ilim uyarınca ruhani kuvvetlerin ona musallat olmasına hükmetti. Ki faydalı ilimlerden, cüzi idraklerden, ahlaktan ve faziletli melekelerden oluşan sütlerinden istifade etsinler. Ayıklamak suretiyle yeniden yeşertsinler, ıslah etsinler. Nefisten ve gazap, hareket, hayal ve vehim gibi hayvani kuvvetlerinden oluşan sürünün sahiplerinin istidat arzında bulunan şeyleri itaat, ibadet ve riyazet gibi şeriatın kapsamına giren ahlak, adap ve sair salih amellerle yeniden ikame etmelerine hükmetti. Ta ki ekin yeşersin, kemal olarak göz alıcı bir düzeye ulaşsın. Yine onun verdiği hüküm uyarınca, kemal hasıl olduktan sonra sürü, asıl sahibine iade edilsin. Onlar da korunmuş, gözetilip otlatılmış, güdülmüş, eğitilmiş, hayvani ameller bağlamında iffet faziletiyle terbiye edilmiş olsunlar. Ekin de ruh ve kuvvetlerinden oluşan sahibine iade edilsin, ilim ve hikmetle gelişmiş, meyve vermiş, irfan ve hakikât çiçekleriyle bezenmiş, tecelli ve müşahede nurlarıyla süslenmiş olarak teslim edilsin. 79-Böylece bunu (bu fetvayı) Süleyman’a biz anlatmıştık. Biz, onların her birine hüküm (hükümdarlık) ve ilim verdik. Kuşları ve tesbih eden dağları da Davud’a boyun eğdirdik. (Bunları) biz yapmaktayız. 80-Ona, savaş sıkıntılarınızdan sizi koruması için zırh yapmayı öğrettik. Artık şükredecek misiniz?

ENBİYÂ SURESİ • 799

81-Süleyman’ın emrine de kasırga (gibi esen) rüzgârı verdik; onun emriyle içinde bereketler yarattığımız yere doğru eserdi. Biz her şeyi biliriz. 82-Şeytanlar arasından da, onun için dalgıçlık eden (ve inciler çıkaran) ve bundan başka işler görenler vardı. Biz onları gözetim altında tutuyorduk. Bu yüzden, yüce Allah “Süleyman’a biz anlatmıştık.” buyuruyor. Çünkü şeriat ve ameli hikmet doğrultusunda takva ve riyazetle amel etmek, kemalin elde edilmesi, fiile çıkarılması hususunda külli ilimden, fikirden, nazardan, zevkten ve keşiften daha etkilidir. “Biz, onların her birine hüküm ve ilim verdik.” Çünkü her biri, görüşü, nazari ve ameli hükmü, mükaşefe ve muamelesi itibariyle isabetliydi. Kemal talebinde birbirlerine destek oluyorlardı, şerefli hasletlerin kendileri aracılığıyla elde edilmesi hususunda uyumluydular. “Davud’a boyun eğdirdik…” organ dağlarının gönüllerini… “tesbih ediyorlardı…” özelliklerinin dilleriyle kendilerine emrettiğimiz tesbihi gerçekleştiriyorlardı. Onunla birlikte, kendilerine özgü yürüyüşleriyle yürüyorlardı. Ona isyan etmez, ona engel olmazlardı. Ağırdan almaz, ayak sürtmez ve emrine karşı çıkmazlardı. Bilakis onunla birlikte yürüyor, onun emrini eksiksiz uyguluyorlardı.Edeplendirme amaçlı direktiflerine, riyazetine gönüllü olarak boyun eğiyorlardı. Emri doğrultusunda riyazeti alışkanlık haline getirmişlerdi. İtaat ve ibadette riyazeti temel davranışları haline getirmişlerdi. Ruhani kuvvetler kuşları da zikirle, fikirle ve nur ruhları fezasında uçuşla tesbih ediyorlardı. “Biz…” bu boyun eğdirmeye kadirdik. “Ona…sizi koruması için zırh yapmayı öğrettik…” vera ve takvadan zırhlar yapmasını öğrettik. Ne sağlam zırhtır vera! “Sizi koruması için…” yırtıcı, vahşi gazap kuvvetlerinin saldırısından, hırsın ve tabii içgüdülerin, vehmi ve şeytani kuvvetlerin istilasından… “Artık şükredecek misiniz?” bu nimetlerin hakkı olan şükrü, toptan Rabbani huzura yönelmek suretiyle eda edecek misiniz? “Süleyman’ın …” Sadırda nefis tahtına yerleşmiş ameli akıl Süleyman’a “kasırga gibi” esen heva rüzgârını da boyun eğdirdik. “ O’nun emriyle… eserdi.” O’na itaat ederek beden arzına ibadet ve edeple eserdi. “içinde bereketler yarattığımız yere…” ahlak, faziletli melekeler ve salih amellerle bereketlendirdiğimiz yere doğru eserdi. “Biz

800 • TEFSİRİ KEBİR / TE’VİLÂT

her şeyi…” kemale sebep olan her şeyi “biliriz…” Vehim ve hayal “şeytanları arasında da…” onun için heyuli cismani denize dalan, cüzi anlamlar incilerini çıkaranlar vardı. “Bundan başka işler de yaparlardı…” terkip, tafsilat, sanat, kazanımın göz alıcı örnekleri ve başka şeyleri de yaparlardı. “Biz onları gözetim altında tutuyorduk…” kaymadan ve sapmadan, batıl ve yalanın sirayet etmesinden koruyorduk. 83-Eyyub’u da (an). Hani Rabbine: «Ennî messeniyye’ddurru ve ente Erhamurrahimiyn / Gerçekten başıma bu dert geldi. Sen, merhametlilerin en merhametlisisin» diye nida etmişti. 84-Bunun üzerine biz, tarafımızdan bir rahmet ve kulluk edenler için bir hatıra olmak üzere onun duasını kabul ettik; kendisinde dert ve sıkıntı olarak ne varsa giderdik ve ona aile efradını, ayrıca bunlarla birlikte bir mislini daha verdik. 85-İsmail’i, İdris’i ve Zülkif’i de (yâd et). Hepsi de sabreden kimselerdendi. 86-Onları kimselerdendi. rahmetimize kabul ettik. Onlar hakikâten iyi

87-Zünnûn’u da (Yunus’u da zikret). O öfkeli bir halde geçip gitmişti; bizim kendisini asla sıkıştırmayacağımızı zannetmişti. Nihayet karanlıklar içinde: «Lâ ilâhe illâ ente subhaneke innî küntü minezzalimiyn / Senden gayrı ilah yoktur ancak sen varsın. Seni tesbih ederim. Gerçekten ben zalimlerden oldum!» diye nida etti. 88-Bunun üzerine biz de onun duasına icabet ettik ve onu kederden kurtardık. İşte biz müminleri böyle kurtarırız. “Eyyub’u da an…” türlü imtihanlarla sınanan, en arınmış hale ulaştıran riyazetle cehd eden mutmain nefis Eyyub’unu da an. “Hani Rabbine…nida etmişti.” Emek sarf etmenin, enerjiyi son noktasına kadar tüketmenin, geniş bir çaba vermenin ve cehd etmenin yoğun halinde sıkıntının alabildiğine şiddetini arttırdığı bir sırada seslenmişti: “Başıma bu dert geldi.” zayıflık, kırıklık ve acizlik derdine müptela oldum. “Sen, merhametlilerin en merhametlisisin.” Genişlik ve huzur bahşederek merhamet edersin. “Bunun üzerine…duasını kabul ettik.” Amellerin sıkıntısından kurtaran huzurlu haller ve eksiksiz mutmainlik vererek ve üzerine sekine indirerek duasını kabul ettik. “Kendisine dert ve sıkıntı olarak ne varsa giderdik.” Hidayet nuruyla onun içinde

ENBİYÂ SURESİ • 801

bulunduğu riyazet sıkıntısını, cehd derdini giderdik. Sıkıntı karanlığını, kalbin nurunun parlamasıyla bertaraf ettik. “Ve ona aile efradını… verdik.” Bizim sahip olduğumuz ve riyazetle öldürdüğümüz nefsani kuvvetleri hakiki hayatla yeniden dirilterek ona verdik. “Ayrıca, bunlarla birlikte bir mislini daha verdik.” ruhani kuvvetlerin, kalbi sıfat nurlarının desteklerinden oluşan bir mislini daha verdik. Ahlaki fazilet sebeplerini, cüzi/faydalı ilim hallerini bolca verdik. “Tarafımızdan bir rahmet ve kulluk edenler için bir hatıra olmak üzere…” “Zünnun’u ( Balık sahibi Yunus’u) da an.” Kemal mertebesine ulaşmamış ruhu da an. “ O…geçip gitmişti…” bedensellikten ayrılarak “öfkeli bir halde” , perdelenmiş ve muhalefetinde ısrarcı olan, kendisinden yüz çevirip itaat etmekten imtina edip büyüklenmeye devam eden kavmi konumundaki nefsani kuvvetlerden ayrılarak çekip gitmişti. “Bizim kendisini asla sıkıştırmayacağımızı zannetmişti.” Şu anda yaşadığı sınama gibi bir sınama ile kendisini sıkıştırmak suretiyle kudretimizi onun hakkında kullanmayacağımızı sanmıştı. Ya da kendisini sıkıştırmayacağımızı, hayatını daraltmayacağımızı zannetmişti. Derken, balık tarafından yutuldu. Çünkü hikmetimiz onun bedene taalluk etmesini, yani bedensel kullanılışa elverişli olmasını zorunlu kılıyordu. “…nida etti…” cismani tabiat, bitkisel nefis ve hayvani nefisten ibaret üç mertebenin karanlıkları içinde, indi istidat diliyle şöyle seslendi: “Senden gayrı ilah yoktur ancak sen varsın (vücudsun)” böylece zati tevhidi ikrar etti. Zaten bu tevhid, ilk ahit ve fıtrat misakı kapsamında içinde potansiyel olarak mevcuttu. Ardından da ezelde belirlenen ilk tecerrütten kaynaklanan tenzihi dile getirdi ve şöyle dedi: “Subhaneke… Seni tesbih ederek tenzih ederim…” Sonra da eksikliğini ve kavmi hakkında adalet ilkesini işletmediğini itiraf etti ve dedi ki: ”Gerçekten ben zalimlerden oldum!…Bunun üzerine bizde onun duasına icabet ettik.” Süluk etmesini sağladık, hidayet nuruyla görüp amaca vasıl olmasını kolaylaştırdık. “Ve onu kurtardık…” eksiklik kederinden, tecelli nuruyla perdelenmekten kurtardık, perdeleri kaldırdık. “İşte biz müminleri böyle kurtarırız.” hakiki imanla inanan ve yakine ulaşan kimseleri böyle kurtuluşa erdiririz. 89-Zekeriyya’yı da (an). Hani o, Rabbine şöyle nida etmişti: Rabbi! La tezerni ferden ve ente hayru’l varisiyn / Rabbim! Beni yalnız bırakma! Sen, vârislerin en hayırlısısın.

802 • TEFSİRİ KEBİR / TE’VİLÂT

90-Biz onun da duasını kabul ettik ve ona Yahya’yı verdik; eşini de kendisi için (çocuk doğurmaya) elverişli kıldık. Muhakkak ki onlar (bütün bu Nebiyler), hayır işlerinde koşuşurlar, umarak ve korkarak bize yalvarırlardı; onlar, bize karşı derin saygı “huşu” içindeydiler. 91-Irzını iffetle korumuş olanı (Meryem’i de an.) Biz ona ruhumuzdan üfledik; onu ve oğlunu cümle âlem için bir ibret kıldık. “Zekeriyya’yı da an…” ilimlerden yana yalın olan ruh Zekeriyya’sını da an. “Hani o, Rabbine niyaz etmişti…” kemal istidadı içinde istidat lisanıyla seslenmişti. Kalp Yahya’sının kendisine bahşedilmesini taleb etmişti ki, onda ilimler yeşersin. İlmin kabulünde kalbe destek olacak ve mirasını deruhte edecek kimseler bakımından yalnızlığını şikayet etmişti. Bununla beraber, Allah’ta fena bulanın ilmi kemalden daha iyi olduğunu da biliyordu. Nitekim şöyle demiştir: “Sen, varislerin en hayırlısısın.” Kalpten ve başka şeylerden daha iyisin. “Ona Yahya’yı verdik.” Kötü ahlakından, tabiat karanlığının galip gelmesinden dolayı kısır olan nefis zevcesini, ahlakını güzelleştirmek ve kısır olmasına neden olan karanlığı gidermek suretiyle ıslah ederek ona kalp Yahya’sını bağışladık. “Onlar…” Nebiylerden oluşan bu kâmil insanlar “hayır işlerinde koşuşurlardı…” müşahedeler için yarışır, ruhlarla salt hayra koşarlardı. “…Bize yalvarırlardı…” kalplerle mükaşefe talebiyle bize dua ederlerdi. “umarak…” kemali umarak ve “korkarak…” eksiklikten korkarak bize dua ederlerdi. Veya sıfat tecellileri makamında lütuf ve rahmeti umarak ve kahır ve azametten korkarak huşu duyarak titreyerek bize yalvarırlardı. “Onlar, bize karşı derin saygı içindeydiler…” nefisleriyle bize saygı duyuyorlardı. “Irzını iffetle korumuş olanı da an.” temiz, saf, istidat sahibi ve ibaret eden nefsi de zikret. O, “korumuş” tu, istidat ırzını ve iç dünyasında ruhun tesir mekanını. Bedensel kuvvetlerin orada sefahat içinde hareket etmelerine karşı korumuştu. “Biz ona…üfledik.” Ruh’ul Kuds’un tesiriyle hakiki hayat üfledik. Bunun üzerine kalp İsa’sını doğurdu. “Onu…kıldık…” kalp ile beraber apaçık bir alamet ve açık bir hidayet yaptık “cümle âlem için…” ruhani kuvvetlerden ve basiret sahibi istidatlı nefislerden oluşan âlemler için bir yol gösterici kıldık. Onları Hakk’a ve dosdoğru yola iletirlerdi.

ENBİYÂ SURESİ • 803

92-Hakikâten bu (bütün bu Nebiyler ve onlara iman edenler) bir tek ümmet olarak sizin ümmetinizdir. Ben, sizin Rabbinizim. Öyle ise Bana kulluk edin. 93- (İnsanlar) kendi aralarında (din ve devlet) işlerinin birliğini bozdular. Halbuki hepsi bize döneceklerdir. 94-Bu durumda her kim mümin olarak iyi davranışlar yaparsa onun çabasını görmezlikten gelmek olmaz. Zira biz onu yazmaktayız. 95-Helâk ettiğimiz bir belde için artık (yeniden mâmur olmak) imkânsızdır; çünkü onlar geri dönemeyeceklerdir. “Hakikâten bu…” hakikâte ulaştıran yol, -ki yukarıda sözü edilen Nebiylere özgü tevhid yoludur-sizin yolunuzdur, ey muhakkikler ve ey tarikat salikleri! Bu yolunuz “bir tek…” sırat-mustakiym yoldur. Bu yolda eğrilik ve sapma yoktur. Hak’tan uzaklaşıp başkasına meyletmez. Bu yolda gayrısına eğilim söz konusu değildir. “Ben…” yalnız Ben “sizin Rabbinizim.” O halde ibadeti sırf Bana yönelik Benim için olarak gerçekleştirin ve sadece Bana yönelin. Benden başkasına dönüp bakmayın. “…Birliğini bozdular…” perdelenmişler, Hak’tan uzaklaşıp kaybolanlar, dinden gafil olanlar parçalandılar. Dinlerini bölük pörçük edip “aralarında” paylaştılar. Farklı heva ve hevesler doğrultusunda farklı yollar tercih ettiler. “Halbuki hepsi bize döneceklerdir.” Hangi maksada bağlı, hangi yolu izler ve hangi tarafa yönelen olurlarsa olsunlar bize döneceklerdir ve biz de işledikleri amellere ve izledikleri yollara göre hakkettikleri karşılıklarını vereceğiz. “Bu durumda her kim…” ameli kemallerle bezenirse “mümin olarak…” yakinen bilirse, onun çabası, orta kıyamette, ilk fıtrat makamına ulaşma esnasında kabul görür, reddedilmez. “Zira biz…” bu çabanın suretini, onun kalbinin sayfasına yazmaktayız. Sıfat nurlarının tecerrüdü esnasında bu yazılanlar zuhur eder. Ezelde helak edilmesine ve bedbahtlığına hükmettiğimiz “bir belde için” yeniden neşet bulma sürecinde nefis sıfatlarıyla perdelenmekten kurtulup fıtrata dönmek imkânsızdır. 96-Nihayet Ye’cûc ve Me’cûc (sedleri) açıldığı ve onlar her tepeden akın ettiği zaman; 97-Ve gerçek vaat (ölüm, kıyamet) yaklaşınca, birden, inkâr edenlerin gözleri donakalır! «Yazıklar olsun bize! (derler), gerçekten biz, bu durumdan habersizmişiz; hatta biz zalim kimselermişiz.»

804 • TEFSİRİ KEBİR / TE’VİLÂT

98-Siz ve Allah’ın dışında taptığınız şeyler cehennem yakıtısınız. Siz oraya gireceksiniz. 99-Eğer onlar bir er ilah olsalardı oraya (cehenneme) girmezlerdi. Halbuki hepsi (tapanlar da tapılanlar da) orada ebedî kalacaklardır. 100-Orada onlara inim inim inlemek düşer. Yine onlar orada (hiçbir iyi haber) duymazlar. 101-Tarafımızdan kendilerine güzel âkıbet takdir edilmiş olanlara gelince, işte bunlar cehennemden uzak tutulurlar. 102-Bunlar onun uğultusunu duymazlar; gönüllerinin dilediği nimetler içinde ebedî kalırlar. 103-En büyük dehşet dahi onları tasalandırmaz. Melekler kendilerini şöyle karşılar: İşte bu size vaat edilmiş olan (mutlu) gününüzdür. “Nihayet Ye’cüc…açıldığı…zaman.” nefsani kuvvetler “Me’cüc” bedensel kuvvetler, mizacın sapması ve terkibin bozulması neticesinde açıldığı ve “onlar her tepeden…” mahalleri ve yerleşim alanları olan bedenin organlarından “akın ettiği zaman” gidip zeval buldukları zaman ve “gerçek vaat yaklaşınca…” ölüm suretinde küçük kıyamet kopunca, perdelenmişlerin gözleri dehşetten ve korkudan öne fırlayıp donakalır. Hayıflanırlar, kendilerini kınarlar ve zalimliklerini, eksikliklerini itiraf ederler. “Siz ve…taptığınız şeyler…” Sizin içinizde, Allah’dan başkasına kulluk eden tanrılarına tapan ve bu tapınmasıyla Hak’tan perdelenen her bir kimse, taptığı ve yanında durarak ötesine geçmediği mabuduyla birlikte mabudunun mertebesine göre uzaklık ve yoksunluk cehenneminin tabakalarından birine atılır. “Orada onlara inim inim inlemek düşer.” perdelenmişliğin acısından, azabın şiddetinden, özlem ateşinin istilasından ve yoksunluk ve ayrılık müddetinin uzunluğundan dolayı inim inim inlerler. “Yine onlar orada duymazlar…” Hakk’ın ve meleklerin sözlerini. Çünkü perdeleri çok kalın, kalbin duyma yolları tamamen kapalıdır. Bunun nedeni de cehaletin son derece güçlü olmasıdır. Ayrıca, karanlığın iyice çökmüş olmasından ve gözlerinin de körleşmesinden dolayı nurları da göremezler. “Tarafımızdan kendilerine…takdir edilmiş olanlara gelince…” mutluluk ve “güzel akıbet” takdir edilmiş, önceki yargı kapsamında mutluluklarına hükmettiğimiz kimselere gelince, “işte bunlar

ENBİYÂ SURESİ • 805

cehennemden uzak tutulurlar…” çünkü nefsani elbiseleri ve tabii örtüleri üzerlerinden çıkarmışlardır. “Bunlar onun uğultusunu duymazlar…” çünkü mertebe olarak cehennemden çok uzaktadırlar. “gönüllerinin dilediği nimetler içinde…” zatlarının istediği üç cennet, özellikle zat cennetinde müşahede nimetine gark olmuş olarak “ebedi kalırlar. En büyük dehşet dahi onları tasalandırmaz” Küçük kıyamette ölümle gerçekleşen o dehşet anı da onları kaygılandırmaz. Büyük kıyamette azamet ve celalin tecellisi de korkuya kapılmalarına neden olmaz. “Melekler kendilerini…karşılar…” ölüm anında müjde ile karşılar onları mahzun olmazlar. Veya nefsani diriliş esnasında esenlik ve kurtuluşla, yahut orta kıyamette ve hakiki dirilişte hoşnutlukla ya da istikamet halinde fena sonrası bekaya dönüş esnasında onları eksiksiz mutlulukla karşılarlar. 104- (Düşün o) günü ki, yazılı kâğıtların tomarını dürer gibi göğü toplayıp düreriz. Tıpkı ilk yaratmaya başladığımız gibi onu tekrar o hale getiririz. (Bu,) üzerimize aldığımız bir vaat oldu. Biz, (vaat ettiğimizi) yaparız. 105-And olsun Zikir’den sonra Zebur’da da: «Arza iyi kullarım vâris olacaktır» diye yazdık. 106-İşte bunda, (bize) kulluk eden bir kavim için bir mesaj vardır. 107- (Rasûlum!) Biz seni âlemlere Rahmet olarak gönderdik. 108-De ki: Bana sadece, sizin ilâhınızın ancak bir tek Allah olduğu vahyedildi. Hâlâ Müslüman olmayacak mısınız? 109-Eğer yüz çevirirlerse de ki: (Bana emrolunanı) hepinize açıkladım. Artık size vaat olunan şey (mahşerde toplanma zamanınız) yakın mı uzak mı, bilmiyorum. 110-Şüphesiz Allah sözün açığını da bilir, gizli tuttuklarınızı da bilir. 111-Bilmiyorum, belki de o (azabın ertelenmesi), sizi denemek ve bir zamana kadar sizi (imkânlardan) faydalandırmak içindir. 112- (Muhammed:) Rabbim! (Onlar hakkında) Hakk ile hükmünü ver. Bizim Rabbimiz O Rahmân, sizin isnat ettiğiniz vasıflar karşısında yardımına sığınılacak olandır. Dedi. “Düşün o günü ki…semayı kaplayıp düreriz…” Yani küçük kıyamette amellerin suretlerini ve ahlak heyetlerini içeren nefis semasını “yazılı kâğıtlarını tomarını dürer gibi” içinde yazılı bulunan bilgilerler

806 • TEFSİRİ KEBİR / TE’VİLÂT

birlikte tomar haline getirir gibi, toplayıp dürdüğümüz gün üzülmezler. Yani tıpkı içinde yazılanlar uzun süre korunsun diye yazılı kâğıtlar dürüldüğü gibi. Yahut, orta kıyamette kalp semasını içindeki ilim, sıfat, irfan ve makullerle dürdüğümüz gün. Ya da büyük kıyamette ruh semasını içindeki ilim, müşahede ve tecellilerle dürdüğümüz gün. “Tıpkı ilk yaratmaya başladığımız gibi onu tekrar o hale getiririz.” ilk tevili esas alırsak; ikinci yaratılışta dirilişle veya ikinci tevili esas alırsak; fıtrata dönüşle veya üçüncü tevili esas alırsak; fena sonrası beka ile ilk haline döndürürüz. “And olsun” levhteki “ zikirden sonra…” kalp “ Zebur’unda yazdık…” ki: beden arzına “varis olacaktır.” sekinet nuruyla aydınlanmış salih kuvvetler, fasıkların riyazetle helak olmalarından sonra varis olacaklardır. Ya da kastedilen anlam şudur: Ana Kitab’da ki “Zikir’den sonra” levhi mahfuzdaki “Zebur’da yazdık” ki: “arz’da iyi kullarım varis olacaklardır.” Ruh, sır, kalp, akıl, nefis ve sair kuvvetler, Salihlerin vahdette fena bulmaları şeklinde helak olmalarından sonra istikamet üzere oluşlarıyla arz’a varis olacaklardır. “Bir mesajdır…” yeterli bir duyurudur, tebliğdir. “bir kavim için” Allah’ta süluk etmek suretiyle Ona kulluk eden bir topluluk için… “Rahmet olarak…” biz seni, âlemleri mutlak kemale ulaştırmak şeklinde tezahür eden rahimiyeti ve zamanında kökten helak etme azabında emin olmaları şeklindeki rahmaniyeki içeren büyük bir Rahmet olarak gönderdik. Çünkü Allah’ın rahmeti gazabını geçmiştir.

HAC SURESİ • 807

HAC SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Ey insanlar! Rabbinizden ittika edin (sakının)! Çünkü kıyamet vaktinin sarsıntısı (zelzesi) müthiş bir şeydir! 2-Onu gördüğünüz gün, her emzikli kadın emzirdiği çocuğu unutur, her gebe kadın çocuğunu düşürür. İnsanları da sarhoş bir halde görürsün. Oysa onlar sarhoş değillerdir; fakat Allah’ın azabı çok dehşetlidir! 3-İnsanlardan, bilgisi olmaksızın Allah hakkında tartışmaya giren ve her inatçı azgın “merîd” şeytana uyan birtakım kimseler vardır. 4-Onun (şeytan) hakkında şöyle yazılmıştır: Kim onu yoldaş edinirse bilsin ki (şeytan) kendisini saptıracak ve alevli ateşin azabına sürükleyecektir. 5-Ey insanlar! Eğer ba’s’dan (yeniden dirilmekten) şüphede iseniz, şunu bilin ki, biz sizi topraktan, sonra nutfeden, sonra alakadan (aşılanmış yumurtadan), sonra uzuvları (önce) belirsiz, (sonra) belirlenmiş canlı et parçasından (uzuvları zamanla oluşan ceninden) yarattık (ruh nefh ettik) ki size (kudretimizi) gösterelim. Ve dilediğimizi, belirlenmiş bir süreye kadar rahimlerde bekletiriz; sonra sizi bir bebek olarak dışarı çıkarırız. Sonra güçlü çağınıza ulaşmanız için (sizi büyütürüz). İçinizden kimi vefat eder; yine içinizden kimi de ömrün en verimsiz çağına kadar götürülür; ta ki bilen bir kimse olduktan sonra bir şey bilmez hale gelsin. Sen, arzı da (hamidsiz) rahmet gelmemiş halde kupkuru ve ölü bir halde görürsün; fakat biz, üzerine (rahmet) yağmurunu indirdiğimizde o, kıpırdanır, kabarır ve her çeşitten (veya çiftten) iç açıcı bitkiler verir. 6-İş böyledir, Allah Hakk’ın ta kendisidir; Muhakkak ki O, ölüleri diriltir; yine O, her şeye hakkıyla kadirdir.

808 • TEFSİRİ KEBİR / TE’VİLÂT

7-Ve muhakkak o saat (kıyamet vakti) de gelecektir; onda hiçbir şüphe yoktur. Ve muhakkak Allah kabirlerde olanları diriltip kaldıracaktır. 8.9-İnsanlardan bazısı, bir bilgisi olmadığı halde, bir rehbere hidayete dayanmaksızın ve (vahye dayanan) nurlu bir kitabı olmadığı halde, sırf Allah yolundan saptırmak için yanını eğip bükerek (kibir ve azamet içinde) Allah hakkında tartışmaya kalkar. Onun için dünyada bir rezillik, kıyamet günü de ona yakıcı hariyk (uzaklık) azabını tattıracağız. 10-İşte bu, önceden senin kendi elinle kazandıklarından (denilir). Elbette Allah kullarına zulüm edici değildir. 11-İnsanlardan kimi Allah’a yalnız bir yönden kulluk eder. Şöyle ki: Kendisine bir iyilik dokunursa buna pek memnun olur, bir de musibete uğrarsa çehresi değişir (dinden yüz çevirir). O, dünyasını da, ahiretini de hüsran olmuştur. İşte bu, apaçık hüsranın ta kendisidir. 12-O, Allah’ı bırakıp başka, kendisine ne faydası, ne de zararı dokunacak olan şeylere yalvarır, ibadet eder… Bu, (Haktan) büsbütün uzak olan dalaletin ta kendisidir. 13-O, zararı faydasından daha (akla) yakın olan bir varlığa yalvarır. O (yalvardığı), ne kötü bir yardımcı, ne kötü bir dosttur! 14-Muhakkak ki Allah, iman edip salih amel (iyi davranışlarda) bulunan kimseleri, zemininden ırmaklar akan cennetlere kabul eder. Şüphesiz, Allah dilediği şeyi yapar. 15-Her kim, Allah’ın, dünya ve ahirette ona (Rasûlune) asla yardım etmeyeceğini zannetmekte ise, (Allah ona yardım ettiğine göre) hemen semaya ulaşacak sebebleri uzatsın, sonra bütün rabıtaları kopartsın.. Hemen baksın!.. o yaptığı hile öfkesini gidermeye yetecek mi? 16-İşte böyle biz o Kur’an’ı açık seçik âyetler halinde indirdik. Gerçek şu ki Allah, dilediği kimseyi doğru yola sevk eder. 17-Mümin olanlar, Yahudi olanlar, Sâbiîler, Hıristiyanlar, Mecûsîler ve müşrik olanlara gelince, muhakkak ki Allah, bunlar arasında kıyamet gününde (ayrı ayrı) hükmünü verir. Çünkü Allah her şeyi hakkıyla bilendir (Aliym’dir). “Ey insanlar! Rabbinizden korkun!” Heyulani örtülerden ve nefsani sıfatlardan arınmak suretiyle onun cezasından sakının. “Çünkü…” küçük kıyamet esnasında beden arzının geçirdiği sarsıntı, orada

HAC SURESİ • 809

bölünmüşler için “müthiş bir şeydir. Onu gördüğünüz gün, her emzikli kadın…unutur.” Organları emziren besleyici organ onları beslemesini unutur. “Her gebe kadın…düşürür.” hayal, vehim, hafıza ve akıl gibi idrak ettikleri şeyleri koruma özelliğine sahip kuvvetler idrak ettiği “çocuğunu” düşürür. Bütün bunların nedeni dehşetin etkisiyle sarhoş olmaları, unutmaları, hayret içinde kalmaları ve apışmalarıdır. Ya da organları taşıyan bütün kuvvetler, zayıf kaldıkları için taşıdıklarını, hareket edişlerini ve istiklallerini düşürürler. Yahut bir kuvveti taşıyan her organ o kuvveti içinden atarak düşürür. Yahut da içinde bil kuvve bulunan kemalatı ifsat ederek, değerini düşürerek atar. Veya her nefis içinde taşıdığı faziletli veya rezil heyetleri ve sıfatları izhar etmek, dışarı vurmak suretiyle düşürür. “İnsanları da sarhoş bir halde görürsün.” ölüm sarhoşluğu içinde her şeyi unutmuş, baygın halde görürsün. “Oysa onlar sarhoş değillerdir.” Gerçekte şarabın etkisiyle sarhoş olmuş değillerdir, bilakis azabın şiddetinden sarhoş olmuşlardır. “Sen…görürsün…” nefis arzını da “kupkuru” ve cehaletle ölmüş halde görürsün. üzerinde fazilet ve kemalat namına hiçbir bitki olmaz.“Üzerine…indirdiğimizde…” ruh semasından ilim suyunu indirdiğimiz zaman “o, kıpırdanır.” hakiki hayata kavuşarak hareketlenir, “kabarır…” makam ve mertebelerde yükselmek suretiyle gelişir. “Her çeşitten…verir.” her sınıftan “iç açıcı…” kemalat ve faziletten bezenmiş bitkiler yeşertir. Bu böyledir çünkü “muhakkak Allah Hakkın ta kendisidir.” Sabit, değişmez ve bakidir. Ondan başkası ise değişken ve fanidir. “O…diriltir.” cehalet ölülerini, orta kıyamette, üzerlerine ilim feyzini akıtarak, tıpkı küçük kıyamette tabii ölüleri dirilttiği gibi. “Kıyamet saati vakti…” her iki anlamda “gelecektir…Ve Allah kabirlerdeki kimseleri diriltip kaldıracaktır.” Orta kıyamette, cehalet ölülerini beden kabrinden çıkaracaktır. Kalp yerinde kaim olmalarını, fıtrata ve ilim hayatına dönmelerini sağlayacaktır. Tıpkı ikinci hayatta ve küçük kıyamette tabii ölüleri dirilttiği gibi. “Bir bilgisi …olmadığı halde.” Yani bir delile dayanmadığı halde. “bir rehberi” bulunmadığı halde, bir keşfi ve vecdi ve “bir kitabı” vahyi ve furkanı olmadığı halde “yalvarır…” Allah’tan başkasına dua eder. “kendisine ne faydası, ne de zararı dokunacaktır.” ne olursa olsun bunların böyle bir güçleri yoktur. Çünkü Allah’tan başkasıyla perdelenme sapıklıktır, Hakdan uzaklıktır. Böylelerinin zararı yararından daha yakındır. Bunların yanında durup öteye geçmemek insanı Hakdan perdeler.

810 • TEFSİRİ KEBİR / TE’VİLÂT

18-Görmez misin ki, semalarda olanlar ve arzda olanlar, güneş, ay, yıldızlar, dağlar, ağaçlar, hayvanlar ve insanların birçoğu Allah’a secde ediyor; birçoğunun üzerine de azap hak olmuştur. Allah kimi hor ve hakir kılarsa, artık onu değerli kılacak bir kimse yoktur. Şüphesiz, Allah dilediğini yapar. “Semalarda olanlar ve arzda olanlar… Allah’a secde ediyor.” semavi ve arzi melekutlar ve onların dışındakiler, ayette zikredilen ve zikredilmeyen varlıklar boyun eğerek, itaat ederek, emirlerine uyarak, Allah’ın kendilerinden istediği fiil ve özellikleri gerçekleştirerek secde ediyor. Ayette, sözü edilen varlıkların Allah’ın emrine boyun eğmeleri, O’nun iradesine karşı gelmelerinin imkânsızlığı ve O’nun kudreti altında ezilmeleri boyun eğmenin en son noktası olan secdeye benzetilmiştir. Bu varlıklar içinde secde etmekten kaçınan sadece batınıyla değil, zahiriyle şeytana tabi olan insanlar oldukları için, üzerlerine azap hak olan ve ezelde bedbahtlıklarına hükmedilen insanların çoğu özellikle zikredilmiştir. Bunlar, şeytanlık karakterinin ağır bastığı ve zillet ve bedbahtlığın ayrılmaz özellikleri olduğu kimselerdir. “Allah kimi hor ve hakir kılarsa…” kimi kahrının, gazabının ehli, cezasının ve öfkesinin mahalli kılarsa “artık onu değerli kılacak bir kimse yoktur. Şüphesiz, Allah dilediğini yapar.” 19-Şu iki grup, Rableri hakkında çekişen iki hasımdır: İmdi, kafirler (gerçeği inkâr eden)ler için ateşten elbiseler biçilmiştir. Onların başlarının üstünden kaynar su dökülecektir! 20-Bununla, karınlarının içindeki (organlar) ve derileri eritilecektir! 21-Bir de onlar için demir kamçılar vardır! 22-Izdıraptan dolayı oradan her çıkmak istediklerinde, oraya geri döndürülürler ve: «Tadın bu yakıcı azabı!» (denilir). 23-Muhakkak ki Allah, iman edip iyi davranışlarda bulunanları, zemininden ırmaklar akan cennetlere kabul eder. Bunlar orada altın bileziklerle ve incilerle bezenirler. Orada libasları (giyecekleri) ise ipektir. 24-Ve onlar, sözün en güzeline yöneltilmişler, övgüye lâyık olan Allah’ın yoluna iletilmişlerdir. “Kafirler için ateşten bir elbise biçilmiştir.” İnkâr eden, gerçeği örten perdelenmişler için Allah’ın gazap ve kahrından elbiseler hazırlanmıştır, ki bunlar heyetler, tersine dönmüş ve en şiddetli azaba maruz kalmış

HAC SURESİ • 811

nefislerinin sıfatlarıyla uyumlu cisimlerdir. “Onların başlarının üstünden…dökülecektir” hevanın ve kendilerine galip gelen dünya sevgisinin kaynar suyu. Veya cehli mürekkebin ve ruha bakan yukarı alınlarının üzerine galip gelmiş fasit itikatların İlahi kahır suretindeki kaynar suyu dökülecektir. Bunun yanında mahbub ve inanılan konumdaki murattan da yoksun kalacaklardır. “Bununla…eritilecektir…” eritilip çürütülecektir “içindekiler…” istidatlarının karnında bulunan güçlü anlamlar ve zahirlerinde bulunan insani sıfatlar, beşeri heyetler eritilecektir. Böylece, anlamları ve suretleri değişecektir. Derileri piştikçe başka derilerle değiştirilir. “Onlar için…kamçılar vardır.” Kırbaçlar vardır ki “demir”dendirler. Melekuti esir denilen maddeden yapılmışlardır ve semavi cisimler zebanilerinin ellerindedirler. Bunlar maddi nefisler üzerinde etkili olur, onları ezerler. Onları kutsi cihetten pislik uçurumlarına yuvarlarlar. “Her…istediklerinde” insani fıtratın etkenlerine ve ilk istidadın gereklerine “çıkmak” dönmek istediklerinde, bu ateşlerden insani mertebeler fezasına varmayı arzu ettiklerinde “ızdıraptan dolayı” kötü ve karanlık heyetlerin verdiği ızdıraptan, kaçınılmaz derekelerin verdiği sıkıntıdan dolayı içinde bulundukları azaptan çıkmak istedikleri her seferinde kendilerine bu acıtan kırbaçlarla vurulur, helak edici çukurların en aşağısına döndürülürler ve onlara şöyle denir: “tadın bu yakıcı azabı!” “Cennetlere…” kalp cennetlerine. “zemininden…akar” ilim nehirleri. “Bunlar orada… bileziklerle…bezenirler.” Ahlak ve kalıba dökülmüş faziletlerle süslenirler “altından” akli ilimlerden, ameli hikmetlerden ve “incilerle…” kalbi marifetlerle ve keşfi hakikâtlerle bezenirler. “Orada libasları ise ipektir.” İlahi sıfatların nurlarının, latif tecellilerin şualarından giyinirler. Ve onlar “sözün en güzeline” kalp makamında sıfatları zikretmeye, “yoluna” bu sıfatlarının sahibinin yoluna yani bu sıfatlara sahip olması itibariyle övgüye layık zati tevhid yoluna yöneltilmişlerdir. Bu da ayniyle zatın yoludur. Buraya varmak da fena bulmak suretiyle gerçekleşir. 25-Şüphesiz kafirler, Allah’ın yolundan men ederler ve -yerli, taşralı-bütün insanlara eşit (kıble veya mâbed) kıldığımız Mescidi Harâm’dan da(insanları) alıkoymaya kalkanlar (şunu bilmeliler ki) kim orada (böyle) zıdda gidip zulüm ile Haktan sapmak isterse biz ona acı azaptan tattırırız.

812 • TEFSİRİ KEBİR / TE’VİLÂT

26-Bir zamanlar İbrahim’e Beytullah’ın yerini hazırlamış ve (ona şöyle demiştik): Bana hiçbir şeyi eş tutma; tavaf edenler, ayakta ibadet edenler, rükû ve secdeye varanlar için beytimi temiz tut. “Kafirler…” İnkâr edenler, tabii örtülerle perdelenenler, “Allah’ın yolundan ve Mescidi Haramdan alıkoymaya kalkanlar.” ki kalp Kâbesi avlusunun önü konumundadır. “Kıldığımız…” mutlak insani kuvvetler nası için “eşit” yaptığımız bir yerdir. Hem ruhani akli kuvvetlerden oluşan yerliler için hem de nefsani kuvvetlerden oluşan taşralılar için eşit konumdadır. Çünkü bu taşralı kuvvetler de ona ulaşabilir, orada tavaf yapabilirler, sır makamına yükseldikleri zaman. “Kim orada…isterse…” oraya varanlardan kim “sapmak” isterse, tabiata ve zulme meylederse, “zulüm ile” haksızlık etmek isterse, kalbi ilim ve ibadetlerden herhangi bir şeyi nefsani bir yere koyarsa, bunları dünyevi bir amaç için kullanırsa, şan, şöhret, mal ve makam gibi bedeni lezzetler elde etmek için izhar ederse veya tam tersine hissi lezzetler ve nefsani hazlar gibi şehvetlere yönelirse, bunların iki cihanın yararına olduğunu vehmederek böyle bir şeye kalkarsa ya da bunların yönünü değiştirirse, örneğin riyakârlık ve münafıklık ederse yahut zalimce bir mülhitliğe kalkarsa “ona acı bir azap tattırırız.” tabiat cehenneminde elem verici bir azaba çarptırırız. “Bir zamanlar…hazırlamıştık…” yapmıştık Ruh “İbrahim’i için…” kalp beytinin mekânını, ki burası sadırdır. Bu hazırlamamızın nedeni amel ve ahlakla oraya dönmesini sağlamaktı. Rivayete göre yüce Allah, tufan sırasında Kâbe’yi semaya kaldırdıktan sonra, bir rüzgâr göndererek etrafını ortaya çıkarmış ve İbrahim’e Kâbe’nin yerini göstermiştir. İbrahim de Kâbe’yi eski temelleri üzerinde yeniden kurmuştur. Yani, cehalet tufanı günlerinde ve tabiatın galebe gelmesi dalgalarının kopması zamanında göğe çekilmesinin ardından ona yerini göstermiştir. Rahmet nefhalarından oluşan rüzgârı göndererek, etrafında oluşan nefsani heyetleri, tabii kirleri ve heyulani tozları ortadan kaldırıp temellerini ortaya çıkarmıştır. İbrahim de onu insani fıtrattan oluşan eski temellerinin üzerinde yeniden inşa etmiştir. “Eş tutma…” Yani beytin amel taşlarıyla, hikmet çamuruyla ve ahlak kireciyle yeniden bina edilmesi işinde onu merci kıldık ve dedik ki: Eş tutma, ortak koşma! Yani ona tevhidi emrettik. Sonra kalp beytini yukarıda sözü edilen kirlerden temizlemesi emrini verdik.

HAC SURESİ • 813

“Tavaf edenler için…” nurlanmak ve ahlaki faziletleri edinmek için onun etrafında dönen nefsani kuvvetler, “ayakta ibadet edenler…” irfan ve hikmetli anlamları ilka etmek için orada kaim olan ruhani kuvvetler, “rüku ve secdeye varanlar…” ondan ibadet suretlerini, şeri ve akli adabı edinen bedensel kuvvetler için temizle. Ya da basiret sahibi, öğrenme çabası içinde olan, cehd veren, süluk eden, ibadete kendilerini verip boyun eğen taliplere yol göstermek için temizle. 27.28-İnsanlar arasında haccı ilân et ki, gerek yaya olarak, gerekse nice uzak yoldan gelen yorgun argın develer üzerinde, kendilerine ait birtakım yararları yakînen görmeleri, Allah’ın kendilerine rızık olarak verdiği kurbanlık hayvanlar üzerine belli günlerde Allah’ın ismini anmaları (kurban kesmeleri için) sana (Kâbe’ye) gelsinler. Artık ondan hem kendiniz yeyin, hem de yoksula, fakire yedirin. 29-Sonra kirlerini gidersinler; adaklarını yerine getirsinler ve o Beyti Atîk’i (Kâbe’yi) tavaf etsinler. 30-Durum böyle. Her kim, Allah’ın hürmetlerine saygı gösterirse, bu, Rabbinin katında kendisi için daha hayırlıdır. (Haram olduğu) size okunanların dışında kalan hayvanlar size helâl kılındı. O halde pislikten, putlardan sakının; yalan sözden sakının. “İnsanlar arasında…ilan et.” kalp makamına ve bu makamın ziyaret edilmesine davet et ki “yaya olarak…sana gelsinler.” nefsin sıfatlarından arınmış olarak ve “nice…yorgun” uzun süren riyazet ve cehd nedeniyle yorgun düşen nefisler üzerinde “nice uzak yoldan gelen” tabiatın derinliklerinde uzak ve derin yollardan sana gelsinler “kendilerine ait birtakım yararları yakinen görmeleri için…” kalp makamından edinilen ilmi ve ameli faydaları görmeleri ve “Allah’ın ismini anmaları için…” onun sıfatlarıyla sıfatlanarak onu anmaları için “belli günlerde” tecelli nurları ve mükaşefeler içinde sana gelsinler. “kendilerine rızık olarak verdiği kurbanlık hayvanlar üzerinde…” muhalefetler mızraklarıyla ve mücahede bıçaklarıyla boğazlanarak Allah’a kurban edilmiş nefis hayvanları üzerine Allah’ın ismini ansınlar. “Artık ondan kendiniz yeyin.” Ahlakının etinden ve belli melekelerinden istifade edip süluk esnasında güç toplayın ve “…yedirin…” faydalandırın “yoksulu…” nefis kuvvetlerini talep eden, sıfatlarının galip gelmesinden, heyetlerinin istila etmesinden dolayı zorluk çeken yoksulu doyurun ki, arınsın, edeplensin. Nefsi zayıf, ilmi eski, ama eğitim ve terbiye yokluğundan dolayı takatsiz düşen ve buna şiddetle ihtiyacı bulunan fakiri de doyurun.

814 • TEFSİRİ KEBİR / TE’VİLÂT

“Sonra …temizlesinler…” fuzuli şeylerin kirlerini, heyetlerin pisliklerinden oluşan fazlalıklarını temizlesinler. Hırs bıyıklarını kısaltmak, öfke ve kin tırnaklarını kesmek gibi. Kısacası nefsin telvinlerinin bütün kalıntılarını temizlesinler. “Adaklarını yerine getirsinler…” ilk ahit esnasında kabul ettikleri anlamları ve içlerine yerleştirilmiş kemalatı fiili olarak gerçekleştirmek suretiyle adaklarını yerine getirsinler. Temizlenmek suretiyle kirlerini gidersinler, manileri ortadan kaldırsınlar, adaklarına riayet etsinler, iyiliklerle bezensinler ve marifetleri elde etsinler. “Ve…tavaf etsinler…” yüce melekutun akışına karışarak, ulu Allah’ın arşının etrafını, Beyt-i Atîk’i tavaf etsinler. “Durum böyle…” bu iş böyledir. “Her kim, Allah’ın hürmetlerine saygı gösterirse…” ki Allah’ın emir ve yasaklarına uyarsa ki bunların çiğnenmesi helal değildir. Bunlar da beytin temizlenmesi, nefsin kurban edilmesi gibi zikredilen tüm hac menasikidir. Dahası faziletlerle bezenmek, rezilliklerden uzak durmak, tecellilerde nurlara yönelmek, İlahi sıfatlarla sıfatlanmak ve makamlarda yükselmek gibi. “Bu…kendisi için daha hayırlıdır.” Rabbinin huzurunda ve Rabbine yakınlık mekanında kendisi için daha iyidir. “ …Size helal kılındı…” selametli nefislerin hayvanlarından, onların ahlaklarından ve yolda onların amellerinden yararlanmak size helal kılındı. Bunun yanında hazlardan değil haklardan istifade etmeniz de size helal kılındı. “Size okunanların dışında…” Maide suresinde, faziletlere benzeyen rezillikler olarak size haram kılınanların dışındakiler size helal kılındı. Bu faziletlere benzeyen rezillikler, kendi varlık vecheleri ya da olmaları gereken surette sudur etmemişlerdir, bilakis salt rezillikler olarak nefisten sadır olmuşlardır. İşte bunlar Allah yolunda saliklere haramdırlar. “O halde pislikten…sakının.” ve tapılan şehvet putlarından, tabi olunan hevalardan uzak durun. Nitekim, yüce Allah bir ayette şöyle buyurmuştur: “Hevasını ilah (tanrı) edineni gördün mü?” …. “Yalan sözden sakının…” sahte ilimlerden, vehim menşeli şüphelerden, hayali tasavvurlardan, cedelde, ihtilaflarda kullanılan vehmi kurgulardan ve mugalatadan uzak durun. 31-Kendisine ortak koşmayan Allah’ın hanifleri (O’nun birliğini tanıyan müminler) olun. Kim Allah’a ortak koşarsa sanki o, semadan düşüp parçalanmış da kendisini kuşlar kapmış, yahut rüzgâr onu uzak bir yere sürüklemiş (bir nesne) gibidir.

HAC SURESİ • 815

32-Durum öyledir. Her kim Allah’ın hükümlerine saygı gösterirse, şüphesiz bu, kalplerin takvâsındandır. 33-Onlarda (kurbanlık hayvanlarda veya hac fiillerinde) sizin için belli bir süreye kadar birtakım yararlar vardır. Sonra bunların varacakları yer, Beyt-i Atıyk’dir. “…Allah’ın hanifleri olun…” fasit yoldan ve batıl ilimlerden uzaklaşarak, kemalin kendisi ve onunla bezenmek için de olsa, kemalat ve amelleri değiştiren her şeyden yüz çevirerek Allah’a yönelin. Çünkü bütün bunlar perde mahiyetindedir. “Kendisine ortak koşmaksızın…” başkasına bakmak, O’nun yolunda başkasına iltifat etmek suretiyle ortak koşmayın. “Kim Allah’a ortak koşarsa…” bir şeyin yanında durarak, ona meylederek Allah’a ortak koşarsa “Sanki…” ruh semasından “düşüp parçalanmış da” nefsani dürtüler, şeytani hevalar kuşları “kapmış…” , paramparça etmiş veya nefis hevası rüzgârı “onu” Hak’tan “uzak bir yere sürüklemiş gibidir.” Helake, kör bir karanlığa sürüklemiş gibidir. “Her kim Allah’ın hükümlerine saygı gösterirse.” istidat sahibi olup Allah yolunda muvaffak kılınma çizgisine sevk edilmiş nefislerden her kim Allah’ın hükümlerine saygı gösterirse ve bununla Allah’ın vechine iletilmeyi amaçlarsa, kuşkusuz onun bu saygısı muttaki, nefsani sıfatlardan ve karanlık heyetlerden mücerret kalplerin sahiplerinin kemalini tahsil etmesinden ileri gelmektedir. “Onlarda sizin için belli bir süreye kadar birtakım yararlar vardır.” Ameller, ahlak, ilmi ve ameli kemaller gibi yararlar vardır. “Belli bir süreye kadar.” Allah’ta hakiki olarak fena buluncaya kadar. “Sonra varacakları yer…” sevk edilecekleri sınır, boğazlanmaları zorunlu olan mekân, kalp Kâbesinin yanındaki sadır haremine varmakla sır makamı olarak nefsin makamına ulaşarak hayatından ve sıfatlarından fena bulmasıdır. 34-Biz, her ümmete-(Kurban kesmeye uygun) hayvan cinsinden kendilerine rızık olarak verdiklerimiz üzerine Allah’ın adını ansınlar diyekurban kesmeyi gerekli kıldık. İmdi, İlâhınız, bir tek İlâh’tır. Öyle ise, O’na teslim olun. (Ey Muhammed!) O muhbitiyn (ihlâslı mütevazi) insanları müjdele! 35-Onlar öyle kimseler ki, Allah anıldığı zaman kalpleri titrer; başlarına gelene sabrederler, salâtı ikame eder ve kendilerine rızık olarak verdiğimiz şeylerden (Allah için) harcarlar.

816 • TEFSİRİ KEBİR / TE’VİLÂT

36-Biz, büyük baş hayvanları da sizin için Allah’ın (dininin) işaretlerinden (kurban) kıldık. Onlarda sizin için hayır vardır. Şu halde onlar, ayakları üzerine dururken üzerlerine Allah’ın ismini anınız (ve kurban ediniz). Yan üstü yere düştüklerinde ise, artık (canı çıktığında) onlardan hem kendiniz yiyin, hem de ihtiyacını gizleyen-gizlemeyen fakirlere yedirin. İşte bu hayvanları biz, şükredesiniz diye sizin istifadenize verdik. 37-Onların ne etleri ne de kanları Allah’a ulaşır; fakat O’na sadece sizin takvânız ulaşır. Sizi hidayete erdirdiğinden dolayı Allah’ı büyük tanıyasınız diye O, bu hayvanları böylece sizin istifadenize verdi. (Ey Muhammed!) Güzel davrananları müjdele! “…Her bir ümmete…” kuvvetlerden oluşan her bir ümmete “gerekli kıldık…” kendilerine özgü bir ibadet tarzını zorunlu kıldık. “Allah’ın adını ansınlar diye…” O’nun sıfatlarıyla sıfatlansınlar, ki bu ümmetler, tevhide yönelişte Allah’ın sıfatlarının mazharlarıdırlar. “kendilerine rızık olarak verdiğimiz…” kemalden dolayı. Ki nefis “hayvan”ı vasıtasıyla buna ulaşmışlardır. Bunlar da “hayvanlar” selametli nefisler türündendirler. “İmdi, ilahınız, bir tek ilahtır.” sadece O’na yönelerek, O’ndan başkasına dönmeyerek O’nu birleyiniz. Boyun eğmeyi ve itaat etmeyi sırf O’na yönelik olarak gerçekleştirin. İlah’a boyun eğdikleri için “müjdele…” O’nun feyzini alma kabiliyetine sahib, kırık ve mütevazi kimseleri müjdele. “Onlar öyle kimseler ki, Allah anıldığı zaman.” huzurda olmakla Allah’ın anıldığına duydukları zaman “kalpleri titrer…” O’nun feyzini kabul etme yeteneğine sahip oldukları için etkilenirler. “Sabrederler…” sebat gösterirler, sarsılmazlar “başlarına gelene…” karşılaştıkları muhalefetlere ve gerçekleştirdikleri cehdlere sabrederler. “Salâtı (namazı) ikame ederler. “ müşahede namazını eda ederler. “Kendilerine rızık olarak verdiğimiz şeylerden…” fazilet ve kemalattan “Allah için harcarlar…” Allah’ta fena bulmak ve istidat sahiplerine feyiz vermek suretiyle infak ederler. “Büyük baş hayvanları da…” şerefli ve değeri büyük nefisleri de “…kıldık.” Allah için işaretlenmiş kurbanlar yaptık. “Onlarda sizin için hayır vardır.” Mutluluk ve kemal vardır. “Şu halde…üzerlerine Allah’ın ismini anınız.” O’nun sıfatlarıyla sıfatlanmak ve kendi sıfatlarınızı O’nun sıfatlarında yok etmek suretiyle üzerlerine Allah’ın adını anınız. Allah yolunda kurban kesmek işte budur. “ayakları

HAC SURESİ • 817

üzerine dururken…” Allah’ın kendilerine farz kıldığı şeyleri eda ederken, şeriatın kayıtlarına ve tarikatın adabına bağlı kalırken, hareket ve tereddütlerine son vermişken. Hevalarından “düştüklerinde ise…” hayatlarından ve bağımsız olmalarını ve tereddüt etmelerini sağlayan kuvvetlerinden ibaret olan hevalarından, onları Allah için öldürdüklerinde ise…. “Artık…yiyin.” Onların faziletlerinden istifade edin ve istidat sahibi, talep etmek üzere harekete geçen müritleri istifade ettirin. “İşte bu hayvanları biz…sizin istifadenize verdik.” Riyazet etmeniz suretiyle onları sizin hizmetinize verdik “şükredesiniz…” istidat nimetine ve istidadı Allah yolunda kullanma bağışına kavuşmanıza karşılık olarak şükredesiniz diye. “Allah’a…ulaşmaz.” fazilet kemallerinin etleri ve kanlarından ibaret olan hevalarının izale edilmesi suretiyle yok edilmeleri Allah’a ulaşmaz. “fakat O’na sadece…ulaşır.” Arınmanız “sizin…” onlardan ve sıfatlarından arınmanız, sakınmanız O’na ulaşır. Çünkü vuslatın sebebi, arınma ve Allah’ta fena bulmadır; rezillikler yerine faziletlerin gerçekleşmesi değil. İşte riyazet aracılığıyla onların sizin emrinize verilmesinin bir benzeri olarak “Allah’ı büyük (Ekber) tanıyasınız diye O, bu hayvanları sizin istifadenize verendir.” Onlardan ve her şeyden arınarak O’nda fena bulmanız aracılığıyla bunları sizin emrinize verdi.Tıpkı arınma, birliğini vurgulama ve O’nun hakikâte giden yolunu izleme hususunda size yol gösterdiği gibi. “Güzel davrananları müjdele!” Beka ve fenadan dolayı kullukta istikamet ve temkin halini müşahede edenlere müjde ver. 38-Muhakkak Allah, iman edenleri müdafaa eder. Şu da muhakkak ki Allah, hain ve nankör olan herkesi sevgisinden mahrum eder. 39-Kendileriyle savaşılanlara (müminlere), zulme uğramış olmaları sebebiyle, (savaş konusunda) izin verildi. Şüphe yok ki Allah, onlara yardıma mutlak surette kadirdir. 40-Onlar, başka değil, sırf «Rabbimiz Allah’tır» dedikleri için haksız yere yurtlarından çıkarılmış kimselerdir. Eğer Allah, bir kısım insanları (kötülüklerini) diğer bir kısmı ile defedip önlemeseydi, mutlak surette, içlerinde Allah’ın ismi bol bol anılan manastırlar, kiliseler, havralar ve mescidler yıkılır giderdi. Allah, kendisine (kendi dinine) yardım edenlere muhakkak surette yardım eder. Hiç şüphesiz Allah, güçlü Kaviyy’dir, Aziz (galib)dir.

818 • TEFSİRİ KEBİR / TE’VİLÂT

41-Onlar (o müminler) ki, eğer kendilerine yeryüzünde (arzda) iktidar verirsek salâtı (namazı) ikame eder, zekâtı verirler, iyiliği emreder ve kötülükten nehyederler ve işlerin sonu Allah’a varır. “Allah…korur.” Nefsani kuvvetlerin karanlığını, muvaffakiyet bahşetmek suretiyle, ruhani kuvvetlerden oluşan “iman edenler” den savar. “Şu muhakkak ki Allah, hain….herkesi sevgisinden mahrum eder.” İçlerine konulmuş kemalattan ibaret Allah’ın emanetlerini, ibadet ve itaat aracılığıyla eda etmeyip kalleşlikle kalbe ihanet eden ve ahde vefa göstermeyen kuvvetleri sevmez. “Nankör olan” Allah’ın verdiği nimetleri Ona isyan etmede kullanan nankörleri de sevgisinden mahrum eder. “Kendileriyle savaşılanlara…izin verildi…” vehim ve hayal gücüne ve onların dışında, nefsani kuvvetlere karşı, “zulme uğramış olmaları” , nefsin sıfatlarının istilası ve üstünlük kurması sebebiyle haksızlığa uğramış olan ruhani kuvvetlere savaş konusunda izin verildi. “Onlar…” yani mazlumlar “çıkarılmış kimselerdir.” Şehvetlerin ve bedensel lezzetlerin elde edilmesinde kullanılmak ve köleleştirilmek suretiyle karargâhlarından ve asıl konumlarından “haksız yere” bunu gerektiren bir hakkın altına girmiş olmaları söz konusu olmaksızın, sırf saygıyı, temkini, Hakk’a yönelmeyi ve batıldan yüz çevirmeyi gerektiren tevhidi benimsedikleri için, çıkarılmış olan kimselerdir. “Eğer Allah…defedip önlemeseydi…” nefsani kuvvetler insanlarının “bir kısmını…diğer bir kısmıyla” savmasaydı, şehvani kuvvetleri gazabi kuvvetlerle, gazabi kuvvetleri de şehvani kuvvetlerle defetmeseydi veya mutlak olarak kuvvetler insanlarını önlemeseydi, nefsani kuvvetleri ruhani kuvvetlerle, vehmi kuvvetleri akli kuvvetlerle ve yukarıda söylendiği gibi nefsani kuvvetlerin bazısını bazısıyla savması gibi… “Manastırlar…yıkılır giderdi.” sır ruhbanlarının manastırları ve halvetgâhları, “kiliseler…” kalp Hıristiyanlarının kiliseleri ve tecellilerinin mahalleri, “havralar…” sadr Yahudilerinin havraları ve mabedleri ve “mescidler…” ruh müminlerinin mescidleri, müşahede makamları, Allah’ta fena buldukları yerleri… “içlerinde Allah’ın ismi bol bol anılan….” Allah’ın en büyük isminin, O’nun ahlakıyla ahlaklanmak, Onun sıfatlarıyla sıfatlanmak, O’nun sırlarıyla tahakkuk etmek ve O’nun zatında fena bulmak suretiyle çokça anıldığı bu yerler yıkılır giderdi. “Allah…muhakkak surette yardım eder.” Kendi varlığıyla ortaya çıkıp zuhur edeni nuruyla kahreder. “Allah, Kaviyy’dir” güçlüdür. Kendisinin yolundan sapıp başka tarafa meyledeni yüceliği ve ceberutuyla mağlup eder.

HAC SURESİ • 819

“Onlar ki, eğer kendilerine yeryüzünde iktidar verirsek…” Hakkani varlık bahşetmek suretiyle istikamet bahşedersek “kılarlar…” murakabe ve müşahede namazını ikame ederler. “Verirler…” hakikât ilimlerinin yakin marifetlerinin mükaşefe nisabına ulaşmış bulunanlarının zekâtını, talepte bulunan müstahaklara verirler. “Emrederler…” nefsani kuvvetlere ve eksik nefislere “iyiliği” şeri amelleri ve razı olunmuş ahlaki erdemleri müşahede makamında emrederler. Onları nehyederler “kötülükten…” bedensel şehvetlerden, maddi lezzetlerden, adi rezilliklerden, aşağılık muamelelerden alıkoyarlar. “İşlerin sonu Allah’a varır.” Her şey O’na döner. 42.43.44- (Rasûlüm!) Eğer onlar (inkârcılar) seni yalanlıyorlarsa, (şunu bil ki) onlardan önce Nuh’un kavmi, Âd, Semûd, İbrahim’in kavmi, Lût’un kavmi ve Medyen halkı da yalanladılar. Musa da yalanlanmıştı. İşte ben o kâfirlere süre tanıdım, sonra onları yakaladım. Nasıl oldu Benim onları reddim (cezalandırmam)! 45-Nitekim, birçok memleket vardı ki, o memleket (halkı) zulmetmekte iken, biz onları helâk ettik. Şimdi o ülkelerde duvarlar, (çökmüş) tavanların üzerine yıkılmıştır. Nice kullanılmaz hale gelmiş kuyular ve (ıssız kalmış) ulu saraylar vardır. 46- (Seni yalanlayanlar) hiç yeryüzünde (arzda) dolaşmadılar mı? Zira dolaşsalardı elbette düşünecek kalpleri ve işitecek kulakları olurdu. Ama gerçek şu ki, gözler kör olmaz; lâkin göğüsler içindeki kalpler kör olur. 47- (Rasûlum!) Onlar senden azabın çabuk gelmesini istiyorlar. Allah vâdinden asla dönmez. Muhakkak ki, Rabbinin nezdinde bir gün sizin saymakta olduklarınızdan bin yıl gibidir. 48-Nice ülkeler var ki, zulmedip dururlarken onlara mühlet verdim. Sonunda onları yakaladım. Dönüş yalnız banadır. 49-De ki: Ey insanlar! Ben ancak sizin için apaçık bir uyarıcıyım. 50-İman edip sâlih ameller işleyen kimseler için mağfiret ve bol rızık vardır. 51-Âyetlerimiz hakkında (onları tesirsiz kılmak için) birbirlerini geri bırakırcasına yarışanlara gelince, işte bunlar, cehennemliklerdir.

820 • TEFSİRİ KEBİR / TE’VİLÂT

52- (Ey Muhammed!) Biz, senden önce hiçbir Resûl ve Nebî göndermedik ki, o, bir temennide bulunduğunda, şeytan onun dileğine ille de (beşerî arzular, düşünceler) katmaya kalkışmasın. Ne var ki Allah, şeytanın katacağı şeyi iptal eder. Sonra Allah, kendi âyetlerini (lafız ve mana bakımından) sağlam olarak yerleştirir. Allah, hakkıyla bilen Aliym’dir, hüküm ve hikmet sahibi Hakiym’dir. 53- (Allah, şeytanın böyle yapmasına müsaade eder ki) kalplerinde hastalık olanlar ve kalpleri katılaşanlar için, şeytanın kattığı şeyi bir deneme (vesilesi) yapsın. Zalimler, gerçekten (Hakdan) oldukça uzak bir ayrılık içindedirler. Nebiy ile Resul arasındaki fark şudur: Nebiy; velayet makamında fena bulmak suretiyle vasıl olan, bahşedilmiş varlıkla istikamet makamına Hak ile tahakkuk etmiş olarak dönen, Hak ile bilen, O’ndan, O’nun zatından, sıfatlarından, fiillerinden ve hükümlerinden Onun emriyle haber veren; kendisinden daha önce gönderilmiş bir şeriat esasında insanları Hakk’a davet eden, ama şeriat koymayan, bir hüküm ve millet vaz etmeyen; mucize gösteren, insanları uyaran ve müjdeleyen kimseye denir. İsrailoğulları Nebiyleri gibi. Çünkü bütün İsrailoğulları Nebiyleri Musa’nın dinine davet ediyorlardı. Ayrı bir din ve şeriat koymuş değillerdi. Onlardan Davud (a.s) gibi kitab sahibi olanların kitabları da hüküm ve şeriat içirmezdi, sadece marifet, hakikât ve öğüt türü şeyler içeriyordu. Bu yüzden Rasulullah (s.a.v) şöyle buyurmuştur: “Ümmetimin alimleri İsrailoğullarının Nebiyleri gibidir.” Onlar da arif, temekkün etmiş velilerdi. Resul ise; Nebiyde bulunun bütün bu özelliklerin yanı sıra şeriat ve kanun koyma özelliğine sahip kimsedir. Dolayısıyla Nebiy, Veli ile Resul arasında yer alır. “O, bir temennide bulunduğunda…” telvin makamında nefsi temenniyle zuhur ettiği zaman “şeytan…katar…” karıştırır, “onun dileğine” dileğinin kapsamına ona münasip olan bir şeyler katar. Çünkü nefsin zuhur etmesi, kalpte bir karanlık ve siyahlık meydana getirir, şeytan bunun arkasına girip perdelenir ve uyumluluk aracılığıyla burayı vesvesesinin mahalli, telkinlerinin kalıbı haline getirir. “Allah, şeytanın katacağı şeyi iptal eder.” Ruhun nurunu kalbin üzerine yöneltip aydınlatmak, kutsi yardımını göndermek, nefsin zuhurunun zulmetini

HAC SURESİ • 821

izale edip ezmek suretiyle onu iptal edip geçersiz kılar. Ki şeytanın telkininin fasitliği ortaya çıksın, meleğin telkini ondan ayırt edilsin. Şeytanın telkini yok olurken meleğin ilkası yerleşsin. “Sonra Allah, kendi ayetlerini sağlam olarak yerleştirir.” Tekmin aracılığıyla onları muhkemleştirir. “Allah, hakkıyla bilendir.” şeytani telkinleri ve onları vahyinden ayıklayıp yok etmenin yolunu bilir. “Hüküm ve hikmet sahibidir.” Hikmetiyle ayetlerini yerleştirir, sağlamlaştırır. Hikmetinin bir gereği de şeytanın telkinlerini, şüpheler içinde kıvranan münafıklar, kalpleri Hakk’ı kabul etmeye karşı duyarsızlaşmış, taş kesilmiş perdelenmişler için bir fitne yapması, şüphelerinin ve perdelenmişliklerinin katmerleşerek artması için onlara bir sınama aracı kalmasıdır. Çünkü zulmani, karanlık nefisleri, Hakk’a karşı duyarsızlaşmış katı kalpleri münasebetiyle sadece şeytanın telkinlerini kabul edebilirler. Nitekim, yüce Allah şöyle buyurmuştur: “Şeytanların ise kime ineceğini size haber vereyim mi? Onlar, günaha, iftiraya düşkün olan herkesin üstüne inerler.” (Şuara, 221-222) Onlar Hakk’a karşı derin ve uzak bir ayrılık içindedirler. Böyle iken Hakk’ı kabul etmeleri mümkün müdür? 54-Bir de, kendilerine ilim verilenler, onun (Kur’an’ın) hakikâten Rabbin tarafından gelmiş bir gerçek olduğunu bilsinler de ona inansınlar, bu sayede kalpleri huzur ve tatmine kavuşsun. Şüphesiz ki Allah, iman edenleri, kesinlikle dosdoğru sırat-ı mustakiym bir yola yöneltir. 55-Kafir olan kimseler, kendilerine o saat ansızın gelinceye, yahut da (kendileri için hayır yönünden) kısır bir günün azabı gelinceye kadar onun (Kur’an) hakkında hep şüphe içindedirler. 56-O gün, mülk Allah’ındır. İnsanlar arasında hüküm verir. (Bu hüküm gereği) iman edip iyi davranışlarda bulunanlar Naîm cennetlerinin içindedirler. 57-İnkâr edip âyetlerimizi yalanlayanlara gelince, işte onlar için alçaltıcı bir azap vardır. 58-Allah yolunda hicret edip sonra öldürülen yahut ölenleri hiç şüphesiz, Allah güzel bir rızıkla rızıklandıracaktır. Şüphesiz Allah, evet O, rızık verenlerin en hayırlısıdır. 59-Allah onları, herhalde memnun kalacakları bir girilecek yere sokacaktır. Allah, kesinlikle tam bir bilgi sahibi Aliym’dir, Halîm’dir.

822 • TEFSİRİ KEBİR / TE’VİLÂT

60-İşte böyle. Her kim, kendisine verilen eziyetin dengi ile karşılık verir de, bundan sonra kendisine yine bir tecavüz ve zulüm vaki olursa, emin olmalıdır ki, Allah ona mutlaka yardım edecektir. Hakikâten Allah çok bağışlayıcı Afuvvun ve mağfiret edici Gafur’dur . “Bir de kendilerine ilim verilenler…bilsinler.” yakin ehli muhakkikler bilsinler ki, şeytanın telkinde bulunabilmesi bir hikmetten kaynaklandığını, Hakk’ın, adalet ilkesine ve münasebet olgusuna bağlı olarak Rabbinden geldiğini bilsinler “de ona inansınlar.” Hepsinin Allah’tan olduğunu bilsinler de sekine nuruyla, şeytani telkinlerle rahmani ilkaları ayırt etmeyi gerektiren istikamet aracılığıyla kalpleri şundan emin olsun ki: “şüphesiz Allah…” kendilerini Hak ve istikamet yoluna iletecektir. Böylece, şeytanın telkinlerini kabul edip de ayakları kaymaz ve kalpleri saf olduğu, büyük bir nurla aydınlandığı, ışık saçtığı için de sadece Rahman’ın ilkasını kabul eder. Perdelenmişler “hep” ondan şüphe içindedirler, küçük kıyamet kopuncaya “kadar” veya künhünü bilemedikleri, şiddetini vasfedemedikleri korkunç vaktin “azabı gelinceye kadar” veya şiddet bakımından benzeri olmayan ya da içinde hiçbir hayır bulunmayan vaktin dehşet verici azabı gelinceye kadar. “O gün mülk…” azap gerçekleştiği ve kıyamet koptuğu gün hükümranlık “Allah’ındır.” Hiç kimse onları Allah’a karşı savunamaz. Çünkü Allah’tan başkasının kuvveti de hükmü de yoktur. “İnsanlar arasında hüküm verir.” Onları birbirinden ayırır. İstikamet ve adalet doğrultusunda amel eden yakin sahipleri sıfat “cennetlerinin içindedirler.” orada nimetlenirler. Zattan perdelenmişler, sıfatları Allah’tan başkasına nispet etmek suretiyle onları yalanlayanlar nefislerin sıfatlarından ve heyetlerinden oluşan alçaltıcı bir azap içindedirler. Çünkü, Allah’ın izzetinden ve büyüklüğünden perdelenmişlerdir ve gidişleri alçaklığa ve İlahi kahredici azaba yöneliktir. “Hicret edenler…” nefislerin yurtlarını ve süfli karargâhlarını terk edenler, “Allah yolunda…sonra öldürülenler…” riyazet ve şevk kılıcıyla öldürülenler “yahut ölenler…” iradeleriyle ve zevkle ölenler … “hiç şüphesiz Allah…onları rızıklandıracaktır.” keşif ilimleriyle ve tecelli faydalarıyla “güzel bir rızıkla” yararlandıracaktır. Onları rıza makamına sokacaktır. “Allah, Aliym’dir” kesinlikle tam bir bilgi sahibidir; istidatlarının ve hakkedişlerinin derecesini ve üzerlerine feyizle iletilmesi gereken kemalatlarını bilendir. “Halimdir…” telvinlerde ifrata kaçmaları

HAC SURESİ • 823

ve cehdde tefrite düşmeleri üzerine onlara ceza verme hususunda acele etmez. Hallerinin gerektirdiğinden onları alıkoymaz. Ki bunları kabul etmelerine imkân vermiş olsun. Bir kimse cezada denklik bağlamında adalet ilkesini gözetirse, sonra zulmetmektense zulme uğrama tarafına eğilim gösterirse, İlahi hikmette onun melekuti teyitle desteklenmesi, ceberuti nurlarla yardıma mazhar kılınması bir gerekliliktir. Çünkü adalet konusunda ihtiyat, zulmetmektense zulme uğrama eğilimine sahip olmayı gerektirir. Nitekim Rasulullah (s.a.v) şöyle buyurmuştur: “Allah’ın zalim kulu olacağına mazlum kulu ol.” “Hakikâten Allah çok bağışlayıcıdır.” Affetmeyi ve cezadan vazgeçmeyi emreder. “Mağfiret edicidir.” Affetmeye güç yetiremeyenleri de bağışlar. 61-Böylece (Allah, haksızlığa uğrayana yardım edecektir ve buna kadirdir). Çünkü Allah, geceyi gündüze katar, gündüzü geceye katar. Şu da muhakkak ki Allah, hakkıyla işiten Semîdir ve hakkıyla gören Basîrdir. 62-Böyledir. Çünkü Allah, Hakk’ın ta kendisidir. O’nun dışındaki taptıkları ise bâtılın ta kendisidir. Gerçek şu ki Allah, evet O, yeğane yüce büyük olan Alîyu’kebîrdir. 63-Görmedin mi, Allah, semadan su indirdi de bu sayede arz yeşeriyor. Muhakkak, Allah Latîfdir, Habîrdir. 64-Semalarda ve arzda ne varsa O’nundur. Hakikâten Allah, yalnız O, zengin Ganîdir, övgüye değer Hamîddir. 65-Görmedin mi, Allah, yerdeki eşyayı ve emri uyarınca denizde akıp giden gemileri sizin hizmetinize verdi. Semaların, arz üzerine düşmemesi için onu tutuyor. Ancak O izin verirse başka. Muhakkak Allah, insanlara çok şefkâtli Raufdur ve çok merhametli Rahîmdir. 66-O, (önce) size hayat veren, sonra sizi öldürecek, sonra sizi diriltecek olandır. Gerçekten insan, çok nankördür. 67-Biz, her ümmete, uygulamakta oldukları bir ibadet tarzı gösterdik. Öyle ise onlar (ehl-i kitab) bu işte seninle çekişmesinler. Sen, Rabbine davet et. Zira sen, hakikâten dosdoğru bir sırat-ı mustakiym yoldasın. 68-Eğer seninle münakaşa ve mücâdeleye girişirlerse: «Allah yaptığınızı çok iyi bilmektedir» de.

824 • TEFSİRİ KEBİR / TE’VİLÂT

69-Allah kıyamet gününde, ihtilâf etmekte olduğunuz konulara dair aranızda hüküm verecektir. 70-Bilmez misin ki, Allah, arzda ve semada ne varsa bilir? Bu, bir Kitabda (levh-i mahfuzda) mevcuttur. Bu (eşya ve olayların bilgisine sahip olmak), Allah için çok kolaydır. 71-Onlar, Allah’ı bırakıp, Allah’ın kendisine hiçbir delil indirmediği, kendilerinin dahi hakkında bilgi sahibi olmadıkları şeylere tapıyorlar. Zalimlerin hiç yardımcısı yoktur. 72-Âyetlerimiz açık açık kendilerine okunduğunda, kâfirlerin suratlarında hoşnutsuzluk sezersin. Onlar, kendilerine âyetlerimizi okuyanların neredeyse üzerlerine saldırırlar. De ki: Size bundan (bu öfke ve huzursuzluğunuzdan) daha kötüsünü bildireyim mi? Bilinen ateş “nar!” Allah, onu kâfirlere vaat olarak bildirdi. O, ne kötü bir dönüş yeridir! 73-Ey insanlar! (Size) bir misal verildi; şimdi onu dinleyin: Allah’ı bırakıp da yalvardıklarınız (taptıklarınız) bunun için bir araya gelseler bile bir sineği dahi yaratamazlar. Sinek onlardan bir şey kapsa, bunu ondan geri de alamazlar. İsteyen de âciz, kendinden istenen de! 74-Onlar, (Bu âciz putları Allah’a ortak koşmak suretiyle) Allah’ın kadrini hakkıyla bilemediler. Hiç şüphesiz Allah, çok kuvvetli (Kavîy)dir, çok üstün (Aziz)dir. 75-Allah meleklerden de resuller seçer, insanlardan da. Şüphesiz Allah işiten (Semî)dir, gören( Basîr)dir. 76-Onların önlerindekini de, arkalarındakini de (yaptıklarını da, yapacaklarını da) bilir. Bütün işler Allah’a döndürülür. 77-Ey iman edenler! Rükû edin; secdeye kapanın; Rabbinize ibadet edin; hayır işleyin ki kurtuluşa eresiniz. 78-Allah uğrunda, hakkını vererek cihad edin. O, sizi seçti; din hususunda üzerinize hiçbir zorluk yüklemedi; babanız İbrahim’in dininde (de böyleydi). Peygamberin size şahit olması, sizin de insanlara şahit olmanız için, O, gerek daha önce (gelmiş kitablarda), gerekse bunda (Kur’an’da) size «Müslümanlar» adını verdi. Öyle ise salâtı (namazı) ikame edin; zekâtı verin ve Allah’a sımsıkı sarılın. O, sizin Mevlânızdır. Ne güzel Mevlâdır, ne güzel yardımcıdır!

HAC SURESİ • 825

“Böylece…” nefsin cezalandırmada zuhuru esnasında bağışlama veya cezalandırmada adaleti gözetme esnasında teyit ve yardım (ki bu ikincisinde mazlumiyet esastır) gibidir. Bunun sebebine gelince: “Allah…katar.” Nefis karanlığı gecesini kalbin nuruna katar, hareketiyle ve istila etmesiyle. Derken bundan cezalandırma çıkar. “Katar…” kalbin gündüzünü nefsin karanlığına katar, böylece affeder. Böylece her şey O’nun takdiri, çekip çevirmesi ve kudretiyle gerçekleşir. “Şu da muhakkak ki Allah, Semîdir” hakkıyla işitendir, onların niyetlerini işitir ve “Basîrdir” hakkıyla görendir, amellerini görür ve durumlarına göre onlara muamele eder. “Onlar, Allah’ın kadrini hakkıyla bilemediler.” Yani O’nu hakkıyla, gereği gibi tanımadılar. Çünkü etkileme gücünü kudreti O’ndan başkasına nispet ettiler. O’ndan başkası için varlık öngördüler. Çünkü O’nu bilenlerin her biri, sadece kendi nefislerinde buldukları sıfatlarını biliyorlar. Eğer O’nu hakkıyla bilselerdi, O’nda fena bulurlardı, O’nun zatını ve sıfatlarını müşahede ederlerdi. O’ndan başka şeylerin mümkün varlıklar olduklarını, varlıklarının O’nun varlığıyla mümkün olduğunu, O’nun kudretiyle güç yetirdiklerini, kendilerine ait bağımsız kudretlerinin olmadığını bilirlerdi. Böyle iken O’ndan başkasının varlığından ve etkisinden söz edilebilir mi? “Hiç şüphesiz Allah, Kaviydir” çok kuvvetlidir. Kahrının gücüyle kendisinden başkasını kahreder, yok eder. Ondan başkasının varlığı da kuvveti de yoktur. “Azizdir” Çok üstündür, zaten kudreti olmayan her şeye galip gelir. “Ey iman edenler!…” yakini olarak inananlar! “Rüku edin.” sıfatları yok etmek suretiyle rükua varın. “Secdeye kapanın…” zatı yok etmekle secdeye gidin. “Rabbinize ibadet edin…” istikamet makamında bahşedilmiş varlıkla O’na kulluk edin. Çünkü kendisinden geriye bir kırıntı kalan kimsenin O’na hakkıyla ibadet etmesi mümkün değildir. Çünkü ibadet, marifet oranında gerçekleşir (insan Allah’ı bildiği oranda O’na kulluk eder). “Hayır işleyin…” başkalarını kemale erdirmek ve irşad etmek suretiyle hayır işleyin. “Ki kurtuluşa eresiniz.” Telvin ve kalıntı varlığından kurtulasınız. “Allah uğrunda, hakkını vererek cihad edin.” Mabuda ulaşmada en son noktaya varın ki nefsinizle ve benliğinizle kalmayasınız. Bu ifade, telvinin varlığından sakındırma amaçlı bir mübalağa örneğidir. Çünkü damarlarında benlik akan kimsenin Allah uğrunda hakkıyla cihad etmesi mümkün değildir. Allah

826 • TEFSİRİ KEBİR / TE’VİLÂT

yolunda hakkıyla cihad etmek, geride bir ayn ve eser kalmayacak şekilde O’nda bütünüyle fena bulmaktır. İşte bu, Onun zatında cehd etmektir. “O, sizi seçti.” Hakkani varlık bahşetmekle. Başkası değil. O halde O’ndan başkasına, benliğinizi izhar etmek suretiyle iltifat etmeyin. “Üzerinize …yüklemedi.” dini hususunda “hiçbir zorluk…” üstünüze bir yük, ibadette bir zorluk bindirmedi. Çünkü nefiste varlık kalıntısı bulunduğu veya ibadet eden kimse kalpte ve ruhta varlık kalıntısı hissettiği, tevhid nuruyla istikamet bulmadığı, teklik makamında muhkemleşmediği zaman ibadette tam bir ruh, genel bir zevk olmaz. Bu ibadet sıkıntıdan, darlıktan, yükten ve meşakkâtten hali olamaz. Fakat kişi istikamette yerleşiklik kazanırsa, tam sevgide iyice saflaşırsa ibadette genişlik ve ruh bulur. “Dininde…” yani, özellikle hakiki “babanız İbrahim’in” dini olan sırf tevhid dinini kastediyorum. İbrahim’in bu bağlamda “baba” olmasının anlamı tevhidde öncelikli olması ve her muvahhide feyiz vermesidir. Dolayısıyla, bütün muvahhidler onun çocuklarıdır. “O…” İbrahim veya Allah “size Müslümanlar adını verdi.” fena bulmak suretiyle zatlarını Allah’a teslim edenler adını verdi. Önceden ve sonra sizi İslam’da alimler kıldı. “Rasulun size şahid olması için…gerek daha önce…” ifadesinin anlamı budur. Yani tevhid hususunda Rasul size şahidlik edecektir. Makamında sizi desteklemek suretiyle sizi koruyup denetleyecektir. Ta ki sizden herhangi bir varlık kalıntısı zuhur etmesin. “Sizin de insanlara şahid olmanız için…” onları kemale erdirerek, makamlarını ve mertebelerini denetleyerek, şayet kabul ederlerse üzerlerine tevhid nurlarını salarak onlara örnek-şahit olmanız için. “Öyle ise…kılın” zati şühud namazını. Çünkü makamınızın şerefinden ve amacınızın yüceliğinden dolayı büyük bir öneme haizsiniz. “Zekâtı verin…” istidat sahiplerine feyiz vermek ve basiret sahibi talipleri terbiye etmek suretiyle zekâtı verin. Halinizin gerektirdiği şükür ve makamınızın gerektirdiği ibadet budur. “Sımsıkı sarılın…” bu yol gösterme ile ilgili olarak “Allah’a…” sarılın. Onu nefsinizden görmeyin. O’nunla, O’nun ahlakıyla ahlaklananlar olun. “O, sizin Mevlanızdır.” İstikamet makamında hakikât olarak sizin Mevlanızdır. Yardımını devamlı göndermek suretiyle yol göstermede sizin yardımcınızdır. “Ne güzel Mevladır, ne güzel yardımcıdır.” Başarıya ulaştıran, muvaffak kılan O’dur.

MÜ’MİNÛN SURESİ • 827

MÜ’MİNÛN SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Gerçekten müminler felaha (kurtuluşa) ermiştir; 2-Onlar ki, namazlarında huşû içindedirler; 3-Onlar ki, boş ve yararsız şeylerden yüz çevirirler; 4-Onlar ki, zekâtı verirler; 5-Ve onlar ki, iffetlerini korurlar; 6-Ancak eşleri ve sağ ellerinin sahib olduğu (câriyeleri) hariç. (Bunlarla ilişkilerden dolayı) kınanmış değillerdir. 7-Şu halde, kim bunun ötesine gitmek isterse, işte bunlar, haddi aşan kimselerdir. 8-Yine onlar (o müminler) ki, emanetlerine ve ahidlerine riayet ederler; 9-Ve onlar ki, salâtlarını (namazlarını) devam ederek muhafaza ederler. 10-İşte, asıl bunlar vâris olacaklardır; 11- (Evet) Firdevs’e vâris olan bu kimseler, orada ebedî kalıcıdırlar. “Gerçekten müminler kurtuluşa ermiştir.” Yakini olarak inananlar büyük bir başarı ve kurtuluş elde etmişlerdir. “Onlar ki…” kalp huzuru namazında “ huşu içindedirler.” Azamet nuru kendilerine tecelli ettiği için huşu ve heybet bürür tüm varlıklarını. “Onlar ki, boş ve yararsız şeylerden…” fuzuli ve gereksiz şeylerden “yüz çevirirler.” Çünkü bütün meşguliyetleri Hak iledir, varlıkları Hak ile dolup taşmıştır. “Onlar ki, zekâtı verirler…” sıfatlarından arınarak. “ Onlar ki, iffetlerini…” lezzet ve şehvet sebeplerini “korurlar…” hazları terk ederek haklarla yetinirler. “Şu halde, kim bunun ötesine gitmek isterse…” hazlara meylederse “işte bunlar…” kendilerine zulmetme suçunu işleyen kimselerdir. “Yine onlar ki, emanetlerine…” yüce Allah’ın iç dünyalarına tevdi ettiği sırlarını “ve

828 • TEFSİRİ KEBİR / TE’VİLÂT

ahitlerine…” fıtratın başlangıcında Allah’la yaptıkları ahde “riayet ederler.” emaneti eda eder, ahitlerini ihya ederler. “Ve onlar ki…” ruhlarını müşahede namazına “devam ederler, muhafaza ederek. İşte asıl bunlar” bu sıfatlarla vasfedilen bu kimseler “varis olacaklardır. Firdevs’e varis olan bu kimseler” Kutsi alanda ruh cenneti firdevsine varis olacaklardır. 12-And olsun biz insanı, çamurdan (süzülüp çıkarılmış) bir özden yarattık. 13-Sonra onu sağlam bir karargâhta nutfe haline getirdik. 14-Sonra nutfeyi alaka (aşılanmış yumurta) yaptık. Peşinden, alakayı, bir parçacık et haline soktuk; bu bir parçacık eti kemiklere (iskelete) çevirdik; bu kemikleri etle kapladık. Sonra onu başka bir yaratışla insan haline getirdik. Halikîyların (yaratıcıların) en güzeli olan Allah, ne yücedir. 15-Sonra, muhakkak ki siz, bunun ardından elbet öleceksiniz. 16-Sonra da şüphesiz, sizler kıyamet gününde tekrar ba’s olacaksınız. 17-And olsun biz, sizin üstünüzde yedi yol yarattık. Biz yaratmaktan habersiz değiliz. 18-Semadan uygun bir ölçüde yağmur indirip onu arzda durdurduk. Bizim onu gidermeye de elbet gücümüz yeter. 19-Böylece onun (yağmurun) sayesinde sizin yararınıza hurma bahçeleri ve üzüm bağları meydana getirdik. Bunlarda sizin için birçok meyveler vardır ve siz onlardan yersiniz. 20-Tûr-i Sînâ‘da da yetişen bir ağaç daha meydana getirdik ki, bu ağaç hem yağ hem de yiyenlerin ekmeğine katık edecekleri (zeytin) verir. 21-Hayvanlarda sizin için elbette ibretler vardır. Onların karınlarındakinden (sütlerinden) size içiririz. Onlarda sizin için birçok faydalar daha vardır; etlerinden de yersiniz. 22-Onların üzerinde ve gemilerde taşınırsınız. “Sonra onu başka bir yaratışla insan haline getirdik.” Yaratılış aşamaları içinde o aşamadan bu aşamaya intikalinin dışında, içine ruhumuzdan üflemek, bizim suretimizle şekil vermek suretiyle başka bir yaratışla var ettik. Dolayısıyla o hakikâtte bir ahlaktır, halk değildir.

MÜ’MİNÛN SURESİ • 829

“Elbet öleceksiniz…” tabiat olarak öleceksiniz. “Sonra da şüphesiz, sizler kıyamet gününde…” küçük kıyamette “tekrar diriltileceksiniz.” ikinci yaratılış esnasında. Veya siz iradi olarak öleceksiniz ve orta kıyamette hakiki olarak diriltileceksiniz. Yahut büyük kıyamette fena bulmak suretiyle öleceksiniz ve beka bulmakla da diriltileceksiniz. “Sizin üstünüzde…” yani suretlerinizin ve cisimlerinizin üstünde “yedi yol…” zikredilen yedi gaipten oluşan yedi yol yarattık. “Biz…” onların yaratılışından “habersiz değiliz.” çünkü gayb bizim açımızdan görünen âlemden farksızdır. “İndirdik…” ruh semasından yakini ilim suyunu. “Onu durdurduk.” nefiste sekine yaptık. “Bizim onu gidermeye de elbet gücümüz yeter.” Perdelemek ve üzerini örtmek suretiyle onu giderme gücüne sahibiz. “Böylece onun sayesinde sizin için…bahçeleri meydana getirdik.” hal ve bağış hurmalarından, ahlak ve kazanılmış erdem üzümlerinden bahçeler meydana getirdik. “Bunlarda sizin için birçok meyveler vardır.” Nefis, kalp ve ruhun lezzet meyveleri vardır. “Onlardan…” beslenirsiniz ve onlarla sakınırsınız. “Bir ağaç…” tefekkür ağacı, “Tur-i Sina’da yetişir…” beyin Tur’unda veya hakiki kalp Tur’unda akıl gücüyle “verir…” yeşeren talepleri, faal akıl ateşinin aleviyle tutuşup yanma istidadı yağıyla karışık olarak verir. “Katık…” anlamları tatma arzusunda olan, eğitimli, basiretli kimseler için nurani bir renk veya hale dair bir zevktir. “Sizin elbette…” behimi kuvvetler hayvanlarında “ibretler vardır.” Onlar aracılığıyla dünyadan ahirete geçersiniz. “Onların karınlarındakinden size içiririz.” İdrakleri ve faydalı ilimleri size içiririz. “ Onlarda sizin için birçok faydalar daha vardır.” Süluk hususunda size çok yönlü olarak yararlı olurlar. “Etlerinden de yersiniz.” Ahlakla beslenirsiniz. “Onların üzerinde ve” sizi heyulani denizde taşıyan şeriat gemisinde “taşınırsınız.” kutsi âleme, tevfik kuvvetiyle taşınırsınız. 23-And olsun ki, Nuh’u kavmine gönderdik ve o: Ey kavmim! Allah’a kulluk edin. Sizin için O’ndan başka bir ilâh yoktur. Hâlâ sakınmaz mısınız? dedi. 24-Bunun üzerine, kavminin inkârcı ileri gelenleri şöyle dediler: «Bu, sadece sizin gibi bir beşerdir. Size üstün ve hâkim olmak istiyor. Eğer Allah (Peygamber göndermek) isteseydi, muhakkak ki melekler gönderirdi. Biz geçmişteki atalarımızdan böyle bir şey duymadık.»

830 • TEFSİRİ KEBİR / TE’VİLÂT

25- «Bu, yalnızca kendisinde delilik bulunan bir kimsedir. Öyle ise, bir süreye kadar ona katlanıp bekleyin bakalım.» 26- (Nuh), Rabbim! dedi, beni yalanlamalarına karşı bana yardım et! 27-Bunun üzerine ona şöyle vahyettik: Gözlerimizin önünde (muhafazamız altında) ve bildirdiğimiz şekilde gemiyi yap. Bizim emrimiz gelip de sular coşup yükselmeye başlayınca her cinsten birer çift ile, daha önce kendisi aleyhinde hüküm verilmiş olanların dışındaki aileni gemiye al. Zulmetmiş olanlar konusunda bana hiç yalvarma! Zira onlar kesinlikle boğulacaklardır. 28-Sen, yanındakilerle birlikte gemiye yerleştiğinde: «Bizi zalimler topluluğundan kurtaran Allah’a hamdolsun» de. 29-Ve de ki: Rabbim! Beni bereketli bir yere indir. Sen, iskân edenlerin en hayırlısısın. 30-Şüphesiz, bunda (Nuh ve kavminin başından geçenlerde) birtakım ibretler vardır. Hakikâten biz (kullarımızı böyle) deneriz. 31-Sonra onların ardından bir başka nesil meydana getirdik. 32-Onlara içlerinden kendilerine irsal edilen: «Allah’a kulluk edin. Sizin O’ndan başka bir ilâhınız yoktur. Hâlâ Allah’tan korkmaz mısınız?» (mesajını ileten) bir Rasul gönderdik. 33-Onun kavminden, kâfir olup ahirete ulaşmayı inkâr eden ve dünya hayatında kendilerine refah verdiğimiz varlıklı kişiler: «Bu, dediler, sadece sizin gibi bir insandır; sizin yediğinizden yer, sizin içtiğinizden içer.» 34- «Gerçekten, sizin gibi bir beşere itaat ederseniz, herhalde ziyan edersiniz.» 35- «Size, öldüğünüz, toprak ve kemik yığını haline geldiğinizde, mutlak surette sizin (kabirden) çıkarılacağınızı mı vaat ediyor?» 36- «Bu size vaat edilen (öldükten sonra yeniden dirilmek, gerçek olmaktan) çok uzak!» 37- «Hayat, şu dünya hayatımızdan ibarettir. (Kimimiz) ölürüz, (kimimiz) yaşarız; bir daha diriltilecek de değiliz.» 38- «O, Allah hakkında yalnızca yalan uyduran bir adamdır; biz ona inanmıyoruz.» 39-O (Nebiy): Rabbim! dedi, beni yalanlamalarına karşılık bana yardımcı ol!





MÜ’MİNÛN SURESİ • 831

40- (Allah şöyle ) buyurdu: Pek yakında onlar mutlaka pişman olacaklar! 41-Nitekim, vukuu kaçınılmaz Hakk olan bir helak sayhası yakalayıverdi onları! Kendilerini hemen sel süprüntüsüne çevirdik. Artık zalimlerin kavmi baid (uzak) olsun. “Bunun üzerine ona şöyle vahyettik: …yap.” ameli hikmet ve nebevi şeriat gemisini “gözlerimizin önünde.” seni amel esnasında sürçmelerden koruyan gözetimimiz altında “ve bildirdiğimiz şekilde…” ilim ve ilham yoluyla sana bildirdiğimiz şekilde gemiyi yap. “Bizim emrimiz gelince…” bedensel kuvvetlerin ve maddeye dalmış nefislerin helak edilmesine ilişkin emrimiz gelince “sular coşup yükselmeye başlayınca…” beden kazanı fasit maddelerin ve aşağılık karışımların istilası sonucu kaynamaya başlayınca “her cinsten eşler halinde iki tane…” yani her şeyden, külli ve cüzi suretlerden iki sınıfı al. İki sureti kastediyorum ki, bunlardan biri tür olarak küllidir, öbürü ise kişisel olarak cüzidir. “Ve aileni…” ruhani kuvvetlerden ve mücerret insani nefislerden senin şeriatını uygulayan kimseler. “Daha önce kendisi aleyhinde hüküm verilmiş olanların dışında.” Hakkında helak olacağına dair hayvani nefis ve cismani tabiat olan eşin hariç. “Zulmetmiş olanlar konusunda bana hiç yalvarma.” Nefsani kuvvetler ve maddeye dalmış heyulani nefislerden olup ruhani kuvvetleri ve mücerret insani nefisleri istila edip onların konumlarını gasp etmek suretiyle zulmedenler hakkında bana yalvarma. “Zira onlar kesinlikle boğulacaklardır.” Heyulani denizde boğulacaklardır. “Sen…yerleştiğinde…” Allah’a doğru seyirde istikamete kavuştuğun ve şeytani orduların zulmetinden kurtarma nimetine karşılık olarak kalbi hamd anlamına gelen Allah’ın sıfatlarıyla sıfatlandığın zaman… “Ve de ki: Rabbim! Beni bereketli bir yere indir.” Burası kalp makamıdır. Yüce Allah âlemleri orada cem etmekle, külli ve cüzi anlamların idrak edilmesini sağlamakla burayı bereketli kılmış, heyulani deniz tufanından ve onun suyunun taşmasından emin kılmıştır. “Şüphesiz bunda birtakım ibretler vardır.” Temiz akıl sahipleri için deliller ve müşahedeler vardır. “Hakikâten biz…” onları nefislerin sıfatlarının belalarıyla, riyazet aracılığıyla bunlardan arınma ile imtihan ederiz. Ya da akıl sahiplerini, hallerini ve hikâyelerini keşfettikleri zaman kendi hallerinden ibret almakla imtihan ederiz.

832 • TEFSİRİ KEBİR / TE’VİLÂT

42-Sonra onların ardından başka nesiller getirdik. 43-Hiçbir ümmet, ecelini ne öne alabilir, ne de erteleyebilir. 44-Sonra biz peyderpey Resullerimizi irsal ettik (gönderdik). Herhangi bir ümmete Resullerinin geldiği her defasında, onlar bu Resulu yalanladılar; biz de onları birbiri ardından yok ettik ve onları ibret hikâyelerine dönüştürdük. Artık iman etmeyen kavim bizden uzak olsun! 45-46 Sonra âyetlerimizle ve apaçık bir mübiyn sultanla (fermanla) Musa ve kardeşi Harun’u Firavun’a ve ileri gelenlerine gönderdik. Onlar ise kibre kapıldılar ve onlar, ululuk taslayan bir kavimdiler. 47-Bu yüzden dediler ki: Kavimleri bize kölelik ederken, bizim gibi beşer olan bu iki adama inanır mıyız? 48-Böylece ikisini de yalanladılar ve bu sebeple helâk edilenlerden oldular. 49-And olsun biz Musa’ya, belki onlar yola gelirler diye, Kitab’ı verdik. 50-Meryem oğlunu ve annesini de (kudretimize) bir alâmet kıldık; onları, yerleşmeye elverişli düz, su kaynağı bulunan bir tepeye yerleştirdik. 51- «Ey Resuller! Temiz olan şeylerden yiyin; güzel işler yapın. Muhakkak Ben sizin yaptıklarınızı hakkıyla bilirim.» 52- «Şüphesiz, bu (insanlar) bir tek ümmet olarak sizin ümmetinizdir; Ben sizin Rabbinizim. Öyle ise Benden ittika edin (korkun, sakının)!» (denildi). 53-Ne var ki insanlar kendi aralarındaki işlerini parça parça böldüler. Her grup kendilerinde bulunan (fikir ve davranış) ile sevinip böbürlenmektedirler. 54-Şimdi sen onları bir zamana kadar gaflet ve şaşkınlıkları içinde başbaşa bırak! 55.56Kendilerini mal ve oğullarla desteklemiş olmamızı ne sanıyorlar? Acele edip vermemiz kendileri için hayır mı?!.. Hayır! onlar şuur etmiyorlar (işin farkına varamıyorlar). 57-Muhakkak o kimseler, Rablerinden haşyet duyar ve titrerler, 58-Ve o kimseler, Rablerinin âyetlerine iman ederler, 59-Ve o kimseler, Rablerine ortak koşmazlar,

MÜ’MİNÛN SURESİ • 833

60-Ve o kimseler, kalpleri çarparak verirler. Muhakkak Rablerine dönecekler. 61-İşte onlar, hayırlara koşuşurlar acele ederler ve onlar bunda öne geçenlerdir. “Sonra onların ardından başka nesiller getirdik.” İkinci yaratılışta. “Meryem oğlunu…” kalp oğlunu “ve annesini…” mutmain nefsi bir “alamet kıldık.” Allah’a yönelişte ve seyirde tek olmaları, mutmain nefis Meryem’inin yükselişi sırasında kalp İsa’sının ondan olması suretiyle tek bir işaret olmalarını sağladık. “Onları…bir tepeye yerleştirdik.” Kalbi ruh makamına ve nefsi kalp makamına yükseltmek suretiyle yüksek bir yere yerleştirdik. İstikrar ve sebatı “bulunan…” temekkün edilebilen ve suyu bol olduğu için yerleşmeye elverişli olan yüksek yere yerleştirdik. “su kaynağına..” suyu bol, yakini ilmi bol, açık ve zahir olan bir yer. “Sanıyorlar mı ki, onlara verdiğimiz servet ve oğullar ile kendilerine faydalar sağlamak için can atıyoruz?” Yani dünyevi lezzetlerden yararlandırmamız, fani hazlar desteğinde bulunmamız, onların sandığı gibi, bizim onlara iyilik yapmaya can attığımız anlamına gelmez. Oysa fayda sağlamak için can atmak veya hayır dokundurmak için yarışmak; azamet tecellisi sırasında meydana gelen korkunun, haşyetin şiddetinden ürpererek etkilenip kabul etmek; Rabbani sıfatların tecellisi ayetlerine ayniyle kani olmak; Hak’ta fena bulmak suretiyle zati tevhidi gerçekleştirmek; bundan sonra halka yol göstermek; teklik zatından Rububiyet âlemine dönüşte varlık kalıntısının zuhur etmesinden korkarak beka makamında halka kemalatını vermekten ibarettir. İşte hayırlarda yarışmak budur. Bunun için ve buna yönelik olarak çaba sarf edilir. 62-Biz hiç bir nefse gücünün yettiğinden başkası ile yükümlü kılmayız. Nezdimizde Hakkı söyleyen bir Kitab vardır ve onlara hiç bir zulüm yapılmaz. 63-Hayır, onların (o inkârcıların) kalpleri bu hususta cehâlet içindedir. Ayrıca, onların bundan (bu şirk ve inkârcılıklarından) öte birtakım (kötü) işleri vardır ki, onlar bu işleri yapar dururlar. 64-En nihayet, refah ve bolluk içinde olanlarını sıkıntıya (veya azaba) uğrattığımızda, bakarsın ki onlar feryadı basarlar. 65-Boşuna sızlanmayın göremeyeceksiniz! bu gün! Zira bizden yardım

834 • TEFSİRİ KEBİR / TE’VİLÂT

66-67- Muhakkak âyetlerim size okunurdu da, siz, buna karşı kibirlenerek arkanızı döner, geceleyin (Kâbe’nin etrafında toplanarak) hezeyanlar savururdunuz. 68-Hala bu kelamı (Kur’an’ı) düşünmediler mi? Yoksa kendilerine, daha önce geçmişteki atalarına gelmeyen biri mi geldi? 69-Yoksa Rasullerini henüz tanımadılar da onun için mi onu inkâr ediyorlar? 70-Yoksa “onda bir cinnet” olduğunu mu söylüyorlar? Hayır! O, onlara Hakk’la geldi. Ve onların çoğu ise Hakk’dan hoşlanmamaktadırlar. 71-Eğer Hakk, onların kötü arzu ve isteklerine uysaydı, mutlaka semalar ve arz ile bunlarda bulunanlar bozulur giderdi. Hayır, biz onlara şan ve şereflerini getirdik; fakat onlar kendi şereflerine sırt çevirdiler. 72- (Rasûlüm!) Yoksa sen onlardan bir karşılık mı istiyorsun? Rabbinin karşılığı daha hayırlıdır. O, rızık verenlerin en hayırlısı “Hayru er-Razikîyn”dir. 73-Gerçek şu ki sen onları sırat-ı müstakiym’e (doğru bir yola) davet ediyorsun. 74-Şüphesiz çıkmaktadırlar. ahirete inanmayanlar ise, ısrarla bu yoldan

75-Eğer onlara acıyıp da içinde bulundukları sıkıntıyı giderseydik, iyice körleşerek azgınlıklarında direnirlerdi. 76-And olsun, biz onları sıkıntıya düşürdük de yine Rablerine boyun eğmediler, tazarru ve niyazda da bulunmuyorlar. 77-Hatta en nihayet üzerlerine, azabı çok şiddetli bir kapı açtığımız zaman, bir de bakarsın ki onlar orada şaşkın ve ümitsiz kalmışlardır! 78-O, sizin için kulakları, gözleri ve gönülleri yaratandır. Ne de az şükrediyorsunuz! 79-Ve O, sizi arzda yaratıp türetendir. Ve O’nun huzurunda toplanacaksınız. 80-Ve O, hayat veren ve öldürendir; gecenin ve gündüzün değişmesi O’nun eseridir. Hâlâ aklınızı kullanmaz mısınız! 81-Hayır! Evvelkilerin dedikleri gibi dediler. 82-Dediler ki: Sahi biz, ölüp de bir toprak ve kemik yığını haline gelmişken, mutlaka yeniden ba’s mı (diriltileceğiz) edileceğiz öyle mi?

MÜ’MİNÛN SURESİ • 835

83-Hakikâten, gerek bize, gerekse daha önce atalarımıza böyle bir vaatte bulunuldu; (fakat) bu geçmiştekilerin masallarından başka bir şey değildir! 84- (Rasûlüm!) de ki: Eğer biliyorsanız (söyleyin bakalım), bu dünya ve onda bulunanlar kime aittir? 85- «Allah’a» diyecekler. Öyle ise siz hiç düşünmüyor musunuz? de. 86-Yedi kat semaların Rabbi, azametli Arş’ın Rabbi kimdir? diye sor. 87- «(Bunlar da) Allah’ındır» diyecekler. O halde siz Allah’dan hiç korkmaz mısınız!? de. 88-Eğer biliyorsanız (söyleyin), her şeyin melekûtu (mülkiyeti ve yönetimi) kendisinin elinde olan, kendisi her şeyi koruyup kollayan, fakat kendisi korunmayan (buna muhtaç olmayan, mutlak olan) kimdir? diye sor. 89- «(Bunların hepsi) Allah’ındır» diyecekler. Öyle ise nasıl olup da büyüye (hayale) kapılıyorsunuz? de. 90-Doğrusu biz onlara Hakk’ı getirdik; onlar ise hakikâten yalancılardır. 91-Allah çocuk edinmemiştir; O’nunla beraber hiç bir ilâh da yoktur. Aksi takdirde her ilah kendi yarattığını sevk ve idare eder ve mutlaka onlardan biri diğerine galebe çalardı. Allah, onların (müşriklerin, şirk içinde bulunanların) yakıştırdıkları vasıflardan münezzehtir. 92-O, gaybı da şehâdeti de bilendir. SubhanAllah, müşriklerin ortak koştukları şeylerden tealâ (çok yüce)dir. 93.94- (Rasûlum!) De ki: «Rabbî! İmma turiyennî ma yuadune… Rabbî! Fela tecalnî fi’lkavmiz’zalimîn. / Rabbim! Eğer onlara yöneltilen tehdidi (dünyevî sıkıntıyı ve uhrevî azabı) mutlaka bana göstereceksen; Rabbim! bu durumda beni zalimler topluluğunun içinde bulundurma.» 95-Muhakkak biz, onlara yönelttiğimiz tehdidi sana göstermeye elbette ki kadiriz. “Biz hiç kimseyi gücünün yettiğinden başkasıyla yükümlü kılmayız.” Yani biz herkesi, öncekilerin, önde gidenlerin makamlarına ulaşmaktan sorumlu tutmayız. Çünkü bunlar, ancak bazı fertlerin ulaşabildikleri makamlardır. Nitekim, bazıları şöyle demişlerdir: “Hak ciheti, her varan

836 • TEFSİRİ KEBİR / TE’VİLÂT

için yol olmaktan veya art arda herkesin muttali olmasından yücedir. Bilakis, her mükellef, kendi hüviyetiyle istidadının gerektirdiği ve kendisine uygun olan kemalden sorumludur, bu da onun kapasitesinin son noktasıdır.” “Nezdimizde…bir Kitab vardır.” Bu Kitab, levh-i mahfuz veya Ümmü’l Kitab (ana kitab)dır. “Söyleyen…” her nefsin istidadının mertebelerini, kemalinin sınırını ve son noktasını, bunun yanında bütün bunların içinde Hakk olanları söyleyen bir Kitap vardır katımızda. “Ve onlar haksızlığa uğratılmazlar.” Cehd ettikleri ve riyazetle bunları elde etmek için çalıştıkları zaman, men edilmek ve yoksun bırakılmak suretiyle haksızlığa uğratılmazlar. Bilakis, herkese ulaşma imkânına kavuştuğu, süluk esnasında iştiyakla beklediği şey verilir. “Hayır…” perdelenmişlerin “kalpleri…cehalet içindedir.” heyulani perde ve bürüyen bir gaflet içindedir. “Bu hususta…” bu ön hazırlıktan ve Hakk’ı talep etmekten gaflet içindedir. “Onların…birtakım işleri vardır.” Bunun aksine, birtakım kötü işleri vardır ve bu işler onları bu kapıdan uzaklaştırmakta ve perdelerini daha da koyulaştırmakta, kalınlaştırmaktadır. Yani, öne geçenlerin amelleri aydınlanmada, perdenin açılmasında ve Hakk’a ulaşmada sürekli bir ilerlemeyi gerektirdiği gibi, onların amelleri de alçalmayı, bulanmayı, perdenin kalınlaşmasını ve Hakk’ın kapısından kovulmayı kaçınılmaz kılmaktadır. Çünkü bu ameller, dünya ve şehvetleri arzusuyla, nefsin tutkulu hevasının ve lezzetlerinin elde edilmesi amacıyla gerçekleştirilmişlerdir. “Onlar bu işleri yapar dururlar.” Bu işleri alışkanlık haline getirmişlerdir, bu işleri onların sürekli meşguliyetlerini oluşturmaktadır. Ayetlerden ve kemallerden söz edildiğini duydukları her seferinde inatları, sapıklığa dalışları, büyüklük kompleksleri ve batılda derinlere batmaları artar. İşte gerisin geri dönüp tabiat cehenneminin çukurlarına yuvarlanmak budur. İstidatlarını iptal ettikleri, nefis ve tabiat kuvvetleri gereğince istidatlarının nurunu tabiat ve tortularıyla söndürdükleri, dolayısıyla heyulani örtülerle, zulmani heyetlerle hidayet ve akıl nuruna karşı perdelenmişlikleri gittikçe şiddetlendiği için sözün üzerinde düşünmeleri, tevhid ve adalet hakikâtlerini anlamaları mümkün değildir. Bu yüzden Nebi’yi (s.a.v) delilikle suçladılar, onu tanıyamadılar. Nur ile karanlık arasında karşıtlık ve batıl ile Hak arasında da zıtlık bulunduğu için,

MÜ’MİNÛN SURESİ • 837

Nebiyi inkâr ettiler. Buna bağlı olarak da onunla Hakkı da inkâr ettiler, tanımadılar. “Eğer Hak…uysaydı…” tevhid ve adaletten ibaret olan hak, ya da zat ve sıfat daveti “onların kötü arzularına…” batıl içinde, zalim ve karanlık, kesretten dolayı vahdetten perdelenmiş nefislerden kaynaklanan değişik arzularına uysaydı batıl olurdu. Çünkü bu takdirde, semaların ve arzın dayandığı adalet ve mücerret zatların dayandığı tevhid yok olacaktı. Bilindiği gibi, eşyanın hakikâtinin bekası ve çoklukların düzeni vahdet ve onun gölgesi olan adaletle mümkündür. Arzın ve semanın ayakta kalması da onlara bağlıdır. Aksi durum, bütün bunların düzenlerinin bozulmasını gerektirir. Hz. Rasul’ün (s.a.v) onları davet ettiği “dosdoğru yol sırat-ı mustakiym” tevhid yoludur ki, nefiste adaletin hasıl olmasını, kalpte sevginin var olmasını ve ruhta vahdetin müşahede edilmesini gerektirir. Karanlıklar yüzünden nur âleminden, maddi hisler yüzünden akıldan, pislik yüzünden kutsilikten perdelenenler, evet, onlar zulüm ve kine bulanmışlardır, düşmanlığa kaptırmışlar kendilerini ve kesrete meyletmişlerdir. Bu yüzden yoldan yüz geri dönmeleri, aksi tarafa sapmaları kaçınılmazdır. Çünkü Hak yol bir tarafta onlar başka bir taraftadırlar. 96-Sen, kötülüğü en güzel bir tutumla sav! Biz onların ne ile vasıflandırılmış oldukları şeyi çok iyi bilmekteyiz. 97.98-Ve: “Rabbi! Euzu-bike min hemezatiş’şeyatîyn ve euzu bikerabbi en yahduruni. Rabbim! Sana sığınırım, şeytanların vesveselerinden, kışkırtmalarından! Sana sığınırım Rabbim! onların yanımda bulunmalarından.” de. 99-Nihayet onlardan birine ölüm gelip çattığında: «Rabbim! der, beni geri gönder;» 100- «Ta ki boşa geçirdiğim dünyada salih ameller (iyi iş ve hareketler) yapayım.» Hayır! Bu onun ağzından çıkan (boş) bir laftan, tahminden ibarettir. Onların gerisinde ise, ba’s olunacakları güne kadar (süren) bir berzah (boyutsal engel) vardır. 101-Sûra nefh olunduğun (üflendiği) zaman artık aralarında akrabalık bağları kalmamıştır; birbirlerini de arayıp sormazlar. 102-Artık kimlerin mizanları ağır basarsa, işte asıl bunlar felah(kurtuluş)a erenlerdir.

838 • TEFSİRİ KEBİR / TE’VİLÂT

103-Kimlerin de mizanları hafif gelirse, artık bunlar da nefislerine yazık etmişlerdir; ebedî cehennemde kalacaklardır. 104-Onların vechlerine (yüzlerine ateş) nar çarpar ve onlar orada sırıtıp (suratları çirkin bir halde) kalırlar. 105-Size âyetlerim okunurdu da, siz onları yalanlardınız değil mi? 106-Dediler ki: Rabbimiz! Şakavetimiz (azgınlığımız) bizi alt etti; biz, bir sapıklar topluluğu idik. 107-Rabbimiz! Bizi buradan çıkar. Eğer bir daha (ettiklerimize) dönersek, artık belli ki biz zalim insanlarız. 108-Buyurur ki: Alçaldıkça alçalın orada! Bana karşı konuşmayın artık! 109-Zira kullarımdan bir fırka: Rabbena! Âmenna fağfirlena verhamna ve ente hayru’rrahimiyn. / Rabbimiz! Biz iman ettik; bizi affet; bize acı! Sen, merhametlilerin en hayırlısısın, demişlerdi. 110-İşte siz onları alaya aldınız; sonunda onlar (ile alay etmeniz) size beni yâd etmeyi unutturdu, siz onlara öyle gülüyordunuz… 111-Muhakkak bu gün Ben onlara, sabrettiklerinin karşılığını verdim; onlar, hakikâten muratlarına erenlerdir. 112- (Allah inkârcılara) «Arzda kaç sene kaldınız?» diye sorar. 113- «Bir gün veya günün bir kısmı kadar kaldık. İşte sayanlara sorun» derler. 114-Buyurur: Sadece az bir süre kaldınız, keşke gerçekten siz (bunu) bilmiş olsaydınız! 115-Sizi sadece boş yere “abes olarak” yarattığımızı ve sizin hakikâten bize rücû ettirmeyeceğimizi (geri döndürmeyeceğimizi) mi sandınız? 116-O, Allah’ın teala’dır (çok yücedir). Melik Hakk O’dur. O’ndan başka ilâh yokdur. O, Keriym Arş’ın Rabbi’dir. 117-Her kim Allah ile birlikte diğer bir ilâha ibadet ederse, -ki bu hususla ilgili hiçbir delili yoktur-o kimsenin hesabı ancak Rabbinin nezdindedir. Şurası muhakkak ki kâfirler felah bulmazlar. 118. (Rasûlüm!) De ki: Rabbi’ğfir verham ve hayrurrahimîyn. / Bağışla ve merhamet et Rabbim! merhametlilerin en hayırlısısın. ente Sen

MÜ’MİNÛN SURESİ • 839

“Sen… en güzel bir tutumla sav.” Yani bir kimse sana kötülükle karşılık verdiği zaman, kalp makamında sebat et ve hangi iyilikle ona karşılık vermenin daha güzel olduğuna bak. Ki onunla arkadaşının nefsini ezesin, kırasın da kötülükten dönsün, pişman olsun. Senin kendi nefsinin zuhur etmesine ve ona misliyle mukabelede bulunmasına izin verme. O zaman onun nefsinin hiddeti ve azgınlığı artar, buna bağlı olarak kötülüğü de çoğalır. Ama onun kötülüğüne iyiliklerin en güzeliyle karşılık verirsen kendi nefsine hükmetmiş olur, şeytanı yenilgiye uğratmış olursun. Kalbini sabitleştirmiş, Allah’ın sana emrettiği husus üzere dosdoğru hareket etmiş olursun. Bunun yanında, ağır başlılık, hilm faziletini elde etmiş, ilmin gereğini yapma başarısını göstermiş, Rahman’a itaat, şeytan’a isyan tavrı üzere istikrar kazanmış olursun. Kendi iyiliğine arkadaşının nefsini ve melekelerini ıslah etmeyi de eklemiş olursun. Şayet onda en ufak bir iyilik kalıntısı varsa, bunu güçlendirir, sağlamlaştırırsın. Bu da senin hanene yazılacak bir başka iyiliktir. Böylece iki iyiliği de kapsarsın. Aksi olursa iki kötülüğü birden içinde barındırmış olursun. “Biz onların yakıştırmakta oldukları şeyi çok iyi bilmekteyiz.” Yani her kötülük işleyen, Allah’ın ilminin kapsamındadır. Bil ki, Allah onu bilir ve sana yaptığı kötülükten dolayı, şayet cezaya müstahaksa, ona hak ettiği cezayı, karşılığı verecektir. Allah senden daha çok ona güç yetirir. Ya da dönme imkânı varsa ve de affetmesi durumunda halini düzelteceğini bilirse, onu affeder. Öfkenin kabarmasından ve nefsin, şeytanın vesvese vermesiyle, kulağına fısıldamasıyla zuhur etmesinden, şeytanın hazır ve yakın olmasından Allah’a sığın. Rabbinden koruma isteyerek Ona yönel ve şöyle de: “Rabbim!…sana sığınırım.” Kalp, dil ve amel ile O’na yönelik akışa karış. Melun şeytanın tahriklerinden, dürtülerinden, hazır olmasından O’nun kapısına sığın. O zaman şeytan kahredilmiş, taşlanarak kovulmuş olur. Seni kötülükle vasfedip de asıl kendisi bu vasfa sahip olan, buna rağmen senin hakkında kötü şeyler söyleyen kimse, ölüm gelip çatıncaya, azabın işaretlerini görünceye, kötülük heyetlerinin ürkütücülüğünü gözlemleyinceye kadar o tutumunu sürdürürse, o zaman pişmanlık gösterir, geçmişte terk ettiği iman ve salih amel adağında bulunur. Ancak, onun elinde iç hasret ve pişmanlıktan başka bir şey kalmaz. Dilinden hasret ve pişmanlık sözleri eksik olmaz. Ama bunlar yararsız dualardır. Ne faydası olur, ne de kabul edilir.

840 • TEFSİRİ KEBİR / TE’VİLÂT

“Onların gerisinde…” yani dönüşleri ise, kötü heyetleriyle uyumlu zulmani cisim heyetleri ve Hakk’a ve dünyaya dönüşlerine mani olan muallak suretler tarafından engellenmektedir. Burası ise nur ve zulmet denizleri, mücerret ruhlar âlemi ile mürekkep bedenler âlemi arasında bir berzahtır. Burada azap türlerinin en şiddetlileriyle, ceza kısımlarının en çirkinleriyle azap çekmektedirler. Bu durum da sura üfürüldüğü, kıyametin koptuğu ve bedenlerin haşredildiği zamana kadar devam eder. O vakit “aralarında akrabalık bağları kalmamıştır.” Çünkü birbirlerinden de, ahlaklarına, amellerine, nefislerinde kök salmış ve özürlerine yazılmış heyetlerle perdelenmiş olurlar. Bu yüzden birbirlerini tanıyamazlar. “Birbirlerini de arayıp sormazlar.” Çünkü büyük bir korku içindedirler, aralarındaki halleri unutmuş durumdadırlar. Geçmişte aralarında bulunan alakalar ve bağlantılar kesilmiştir. Çünkü her biri farklı bir azap türünü çekmektedir. Her biri değişik bir perde türüyle engellenmiştir. Suretleri ve derileri değiştirilir. Şekilleri ve yüzleri başkalaşır. Bütün bunlar kusurlarına ve nefislerinin suretine göre belirginleşir. Onların vechlerine nar çarpar ve onlar orada sırıtıp kalırlar. Zira ateş yüzlerini yakar; orada suratları çirkin ve gülünç bir halde bulunurlar. İşte bu, bedbahtlığın bütünüyle galip gelmesi; def edilmeyi, kovulmayı, uzaklaştırılmayı, lanetlenmeyi gerektiren çok kötü bir akıbettir, tıpkı köpeklerin kovulması gibi. “Bir gün veya günün bir kısmı kadar kaldık.” İbni Abbas anlatıyor: İki nefha arasında çektikleri azap, sözü edilen berzahta perdelenmişlikleri, dünyadaki kalış sürelerini onlara unutturur.” Şu halde zikredilen süreler kalış müddetlerini unutturmuştur. Bu süreyi kısa olarak nitelemeleri ise tükenmesinden dolayıdır. Tükenen bir şeyse, üzerinde durmaya değer bir şey değildir. Bu yüzden, hemen arkasında yer alan ifade onların bu değerlendirmelerini doğrulamaktadır: “Sadece az bir süre kaldınız.” Dolayısıyla, “keşke siz bunu bilmiş olsaydınız!” ifadesinin anlamı şöyledir: Siz dünya hayatının süresini çok zaman hesap ederdiniz; ama uzundur diye kendinizi aldatırdınız. Dünya hayatının lezzetlerine, şehvetlerine kandınız. Eğer bu sürenin çok kısa olduğunu bilseydiniz, o zaman hazırlığınızı yapardınız, dünyevi bağ ve ilgilerden arınırdınız. “Bağışla…Rabbim!” dünyevi bağlar heyetlerini bağışla. “ Ve merhamet et.” kemalat eklemek suretiyle rahmetini gönder. “Sen merhametlilerin en hayırlısısın, iyisisin.”

NÛR SURESİ • 841

NÛR SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1- (Bu) Bizim inzâl ettiğimiz ve (hükümlerini üzerinize) farz kıldığımız bir sûredir. Belki düşünüp öğüt alırsınız diye onda açık seçik âyetler indirdik. 2-Zina eden kadın ve zina eden erkeğe had uygulayın, her birine yüz sopa vurun; Allah’a ve ahiret gününe inanıyorsanız, Allah’ın dininde (hükümlerini uygularken) onlara acıyacağınız tutmasın. Müminlerden bir grup da onlara uygulanan cezaya şahit olsun. 3-Zina eden erkek, zina eden veya müşrik olan bir kadından başkası ile evlenmez; zina eden kadınla da ancak zina eden veya müşrik olan erkek evlenir. Bu, müminlere haram kılınmıştır. 4Namuslu kadınlara zina isnadında bulunup, sonra (bunu ispat için) dört şahit getiremeyenlere seksener sopa vurun ve artık onların şahitliğini hiçbir zaman kabul etmeyin. Onlar tamamen günahkârdırlar. 5-Ancak bundan sonra tevbe edip ıslah olanlar müstesnadır. Allah çok bağışlayıcı ve merhametlidir. 6.7-Eşlerine zina isnadında bulunup da kendilerinden başka şahitleri olmayanlara gelince, onların her birinin şahitliği, kendisinin doğru söyleyenlerden olduğuna dair dört defa Allah adına yemin ederek şahitlik etmesi, beşinci defa da, eğer yalan söyleyenlerden ise Allah’ın lânetinin kendi üzerine olmasını dilemesidir. 8.9-Kadının, kocasının yalan söyleyenlerden olduğuna dair dört defa Allah adına yemin ve şahitlik etmesi, beşinci defa da, eğer (kocası) doğru söyleyenlerden ise Allah’ın gazabının kendi üzerine olmasını dilemesi kendisinden cezayı kaldırır.

842 • TEFSİRİ KEBİR / TE’VİLÂT

10-Ya Allah’ın size bol lûtfu ve merhameti bulunmasaydı ve Şüphesiz Allah, tevbeleri kabul eden hüküm ve hikmet sahibi olmasaydı (haliniz nice olurdu)! 11- (Rasulullah’ın eşine) bu ifki (ağır iftirayı) uyduranlar şüphesiz fitneyi meydana getirenler sizin içinizden bir gruptur. Bunu kendiniz için bir şer sanmayın, aksine o, sizin için bir iyiliktir. Onlardan her bir kişiye, günah olarak ne işlemişse (onun karşılığı ceza) vardır. Onlardan (elebaşlık yapıp) bu günahın büyüklüğünü yüklenen kimse için de çok büyük bir azap vardır. 12-Bu iftirayı işittiğinizde erkek ve kadın müminlerin, kendi vicdanları ile hüsnüzanda bulunup da: «Bu, apaçık bir iftiradır» demeleri gerekmez miydi? 13-Onların (iftiracıların) da bu konuda dört şahit getirmeleri gerekmez miydi? Mademki şahitler getiremediler, öyle ise onlar Allah nezdinde yalancıların ta kendisidirler. 14-Eğer dünyada ve ahirette Allah’ın lütuf ve merhameti üstünüzde olmasaydı, içine daldığınız bu iftiradan dolayı size mutlaka büyük bir azap isabet ederdi. 15-Çünkü siz bu iftirayı, dilden dile birbirinize aktarıyor, hakkında bilgi sahibi olmadığınız şeyi ağızlarınızda geveleyip duruyorsunuz. Bunun önemsiz olduğunu sanıyorsunuz. Halbuki bu, Allah katında çok büyük (bir suç) tur. 16-Onu duyduğunuzda: «Bunu konuşup yaymamız bize yakışmaz. Hâşâ! Bu, çok büyük bir iftiradır» demeli değil miydiniz? 17-Eğer inanmış insanlarsanız, Allah, bir daha buna benzer tutumu tekrarlamaktan sizi sakındırıp uyarır. 18-Ve Allah âyetleri size açıklıyor. Allah, (işin iç yüzünü) çok iyi bilir, hüküm ve hikmet sahibidir. 19-İnananlar arasında çirkin şeylerin yayılmasını arzulayan kimseler için dünyada da ahirette de çetin bir ceza vardır. O Allah, bilir ve siz bilmezsiniz. 20-Ya sizin üstünüze Allah’ın fazlı ve O’nun rahmeti olmasaydı! Muhakkak Allah, çok şefkatli Rauf’dur, çok merhametli Rahiym’dir.

NÛR SURESİ • 843

21-Ey iman edenler! Şeytanın adımlarını takip etmeyin. Kim şeytanın adımlarını takip ederse, muhakkak ki o, edepsizliği (yüz kızartıcı suçları) ve kötülüğü emreder. Eğer üstünüzde Allah’ın lütuf ve merhameti olmasaydı, içinizden hiçbir kimse asla ebediyen arınıp temize çıkamazdı. Lakin Allah dilediğini arındırır. Allah Semi’dir ve Aliym’dir. 22-İçinizden faziletli ve servet sahibi kimseler akrabaya, yoksullara, Allah yolunda göç edenlere (mallarından) vermeyeceklerine yemin etmesinler; bağışlasınlar; feragât göstersinler. Allah’ın sizi bağışlamasını arzulamaz mısınız? Allah çok bağışlayandır, çok merhametlidir. 23.24Namuslu, kötülüklerden habersiz mümin kadınlara zina isnadında bulunanlar, dünya ve ahirette lânetlenmişlerdir. Yapmış olduklarına, dilleri, elleri ve ayaklarının, aleyhlerinde şahitlik edeceği gün onlar için çok büyük bir azap vardır. 25-O gün Allah onlara gerçek cezalarını tastamam verecek ve onlar Allah’ın apaçık gerçek olduğunu anlayacaklardır. 26-Kötü kadınlar kötü erkeklere, kötü erkekler ise kötü kadınlara; temiz kadınlar temiz erkeklere, temiz erkekler de temiz kadınlara yaraşır. Bu sonuncular, (iftiracıların) söylediklerinden çok uzaktırlar. Kendileri için bağışlanma ve güzel bir rızık vardır. 27-Ey iman edenler! Kendi evinizden başka evlere, geldiğinizi fark ettirip (izin alıp) ev halkına selâm vermedikçe girmeyin. Bu sizin için daha iyidir; herhalde (bunu) düşünüp anlarsınız. 28-Orada hiçbir kimse bulamadınızsa, size izin verilinceye kadar oraya girmeyin. Eğer size, «Geri dönün!» denilirse, hemen dönün. Çünkü bu, sizin için daha nezih bir davranıştır. Allah, yaptığınızı bilir. 29-İçinde kendinize ait eşyanın bulunduğu oturulmayan evlere girmenizde herhangi bir sakınca yoktur. Allah, sizin açığa vurduklarınızı da, gizlediklerinizi de bilir. 30- (Resûlüm!) Mümin erkeklere, gözlerini (harama) dikmemelerini, ırzlarını da korumalarını söyle. Çünkü bu, kendileri için daha temiz bir davranıştır. Şüphesiz Allah, onların yapmakta olduklarından haberdardır.

844 • TEFSİRİ KEBİR / TE’VİLÂT

31-Mümin kadınlara da söyle: Gözlerini (harama bakmaktan) korusunlar; namus ve iffetlerini esirgesinler. Görünen kısımları müstesna olmak üzere, zinetlerini teşhir etmesinler. Baş örtülerini, yakalarının üzerine (kadar) örtsünler. Kocaları, babaları, kocalarının babaları, kendi oğulları, kocalarının oğulları, erkek kardeşleri, erkek kardeşlerinin oğulları, kız kardeşlerinin oğulları, kendi kadınları (mümin kadınlar), ellerinin altında bulunanlar (köleleri), erkeklerden, ailenin kadınına şehvet duymayan hizmetçi vb. tâbi kimseler, yahut henüz kadınların gizli kadınlık hususiyetlerinin farkında olmayan çocuklardan başkasına zinetlerini göstermesinler. Gizlemekte oldukları zinetleri anlaşılsın diye ayaklarını yere vurmasınlar (Dikkâtleri üzerine çekecek tarzda yürümesinler). Ey müminler! Hep birden Allah’a tevbe ediniz ki kurtuluşa eresiniz. 32-Aranızdaki bekârları, kölelerinizden ve cariyelerinizden elverişli olanları evlendirin. Eğer bunlar fakir iseler, Allah kendi lûtfu ile onları zenginleştirir. Allah, (lûtfu) geniş olan ve (her şeyi) bilendir. 33-Evlenme imkânını bulamayanlar ise, Allah, lûtfu ile kendilerini varlıklı kılıncaya kadar iffetlerini korusunlar. Ellerinizin altında bulunanlardan (köleler ve câriyelerden) mükâtebe yapmak isteyenlerle, eğer kendilerinde bir hayır (kabiliyet ve güvenilirlik) görüyorsanız, hemen mükâtebe yapın. Allah’ın size vermiş olduğu malından siz de onlara verin. Dünya hayatının geçici menfaatlerini elde edeceksiniz diye, namuslu kalmak isteyen câriyelerinizi fuhşa zorlamayın. Kim onları zor altında bırakırsa, bilinmelidir ki zorlanmalarından sonra Allah (onlar için) çok bağışlayıcı ve merhametlidir. 34-Ant olsun ki biz size (gerekeni) açık açık bildiren âyetler, sizden önce yaşayıp gitmiş olanlardan örnekler ve takvâya ulaşmış kimseler için öğütler indirdik. “Bu ağır iftirayı uyduranlar…” …“Kendileri için bağışlanma ve güzel bir rızık vardır.” İftira suçu çok ağır bir suç olarak nitelendirilmiş ve bu suçu işleyenler en sert ifadelerle tehdit edilmişlerdir. Öyle ki başka hiçbir günahla ilgili olarak bu kadar sert tehditlere yer verilmemiştir. Cezası da o kadar ağırlaştırılmıştır ki zina ve haksız yere adam öldürme için bile bu kadar ağır ceza öngörülmemiştir. Çünkü rezilliğin ağırlığı ve günahın büyüklüğü kaynaklandığı kuvvetin büyüklüğüne göre belirginleşir. Bu

NÛR SURESİ • 845

bakımdan rezillikler, kendilerini işleyen kimseyi İlahi huzurdan ve kutsi nurlardan perdelemelerine, onu heyulani tehlikelere ve zulmani uçurumlara yuvarlamalarına göre farklı olur. Çünkü kaynakları, başlangıç noktaları farklıdır. Bunların kaynağı ve başlangıç noktası olan kuvvet mutlak olarak şerefli olduğu zaman bundan sadır olan rezillik daha aşağılık olur. Ya da kuvvet için tersi söz konusu ise ondan sadır olan fiil için de tersi söz konusu olur. Çünkü, rezillik erdemin (faziletin) karşıtıdır. Erdem daha üstün ve şerefli olduğu için onun karşıtı olan rezillik de daha aşağı, daha adi olur. İftira, akıl gücünden (kuvve-i natıka) kaynaklanan bir fiildir. Akıl gücü ise insani kuvvetlerin en şereflisidir. Zina, şehvani güçten, adam öldürmek de gazap gücünden kaynaklanır. akıl gücü şehvet ve gazap gücünden daha şerefli olduğu oranda ondan kaynaklanan rezillik de diğer ikisinden kaynaklanan rezilliklerden daha aşağı, daha adi olur. Çünkü insanın insan olması, ulvi ilimlere yükselmesi, İlahi cihete yönelmesi, irfan ve kemalatı elde etmesi, hayırları ve mutlulukları kazanması ancak, akıl gücü (kuvve-i natıka) ile mümkündür. Şeytanlığın galip gelmesiyle bu güç bozulduğu, zulmetin egemen olmasıyla nurdan perdelendiği zaman büyük bir bedbahtlık meydana gelir, artık cehennemle cezalandırılması kaçınılmaz olur. Bu, ağır bir tortu ve külli bir perdelenmedir. “Hayır! Bilakis onların işlemekte oldukları kötülükler kalplerini kirletmiştir. Hayır! Onlar şüphesiz o gün Rablerinden mahrum kalmışlardır.” (Mutaffifin, 14.15) Bu yüzden amellerin bozulması değil de itikadın bozulması cezanın sonsuzluğunu, azabın devamlılığını gerektirmiştir. Nitekim, yüce Allah şöyle buyurmuştur: “Allah, kendisine ortak koşulmasını asla bağışlamaz; bundan başkasını, dilediği kimse için bağışlar.” (Nisa, 48) Ama diğer iki kuvvete gelince, bunların her birinden kaynaklanan rezillikler zuhur etmeleriyle birlikte akıl melekesine yansırlar. Sonra ayıklanmaları ve heyecanları dinmesinin ardından boyun eğmeleri, nurun galibiyeti sonucu egemenliklerinin ortadan kalkmasıyla, nurun tabiat gereği bunlara hakim olması sonucu rezillikleri silinip gider. Tıpkı nefs-i levvamenin tevbe ve pişmanlık anında yaptığı gibi. Ama bu kuvvetlerin rezillikleri, ısrar edilmesi ve istiğfardan vazgeçilmesi durumunda kalıcı hale gelirler. Ama her iki durumda da bu kuvvetlerin

846 • TEFSİRİ KEBİR / TE’VİLÂT

rezillikleri sır makamına, huzur mahalline ve Rabbe münacat yerine ulaşmazlar. Göğüs (sadr) sınırını aşmazlar. Bunlarla fıtrat gerçek anlamda perdelenmiş, ters yüz olmuş olmaz. Fakat akıl kuvvetinden sadır olan rezillik için tamamen tersi bir durum söz konusudur. Bilmez misiniz ki, Ademoğlunu yoldan çıkaran şeytanlık, yırtıcılıktan ve hayvanlıktan daha fazla onu İlahi huzurdan uzaklaştırır. O kadar uzaklaştırır ki bunun ölçüsünü belirlemek mümkün olmaz. Çünkü insan, akıl gücünden kaynaklanan rezillikle şeytanlaşır, buna karşılık şehvet ve gazap güçlerinden kaynaklanan rezilliklerle hayvanlaşır veya yırtıcı hale gelir. Ama her hayvanın ıslah olması umulur, her canlı kurtuluşa yakındır, şeytan hariç. Bu yüzden yüce Allah şöyle buyurmuştur: “Şeytanların ise kime ineceğini size haber vereyim mi? Onlar, günaha, iftiraya düşkün olan herkesin üstüne inerler.” (Şuara, 121.122) Burada yüce Allah şeytanın adımlarının izlenmesini nehyediyor. Çünkü böyle bir hayasızlığı işlemek ancak ona tabi olmak, emirlerine boyun eğmekle olabilir. Bu takdirde kişi şeytanın askeri ve bağlısı olur. Dolayısıyla, şeytandan daha alçak, daha rezil biri haline gelir. Allah’ın faziletinden yoksun kalır. Allah’ın fazileti ise hidayetinin nurudur. Böyle bir durumda kişi, kemal ve mutluluğun bahşedilmesinden ibaret olan İlahi rahmetten perdelenir, dünya ve ahirette lanetlenir, Allah’ın ve meleklerinin gazabına uğrar. Bedenindeki organları onun aleyhinde şahitlik ederler. Suretleri değişir, görüntüleri çirkinleşir; özleri ve nefisleri pis ve iğrenç olarak belirginleşir. Çirkefin en dibine varmış olarak görünürler. Çünkü bu tür iğrençlikler, ancak iğrenç kimselerden sadır olur. Nitekim, yüce Allah “Kötü kadınlar kötü erkeklere yaraşır.” rezilliklerden arınan temiz kimselere gelince, onlardan da ancak iyilikler ve faziletler sadır olur. “Kendileri için bağışlanma vardır.” İlahi sıfatların nurları onların nefislerinin sıfatlarını örter. “Güzel bir rızık vardır.” kalplerine varit olan anlamlardan ve marifetlerden oluşan güzel bir rızık vardır onlar için. 35-Allah, semaların ve arzın nûrudur. O’nun nûrunun temsili, içinde lamba bulunan bir kandillik gibidir. O lamba kristal bir fanus içindedir; o fanus da sanki inciye benzer bir yıldız gibidir ki, doğuya da, batıya da nisbet edilemeyen mübarek bir ağaçtan, yani zeytinden (çıkan yağdan) tutuşturulur. Onun yağı, neredeyse, kendisine ateş değmese dahi ışık verir. (Bu,) nûr üstüne nûrdur. Allah dilediği kimseyi nûruna eriştirir. Allah insanlara (işte böyle) misaller getirir. Allah her şeyi bilir.

NÛR SURESİ • 847

“Allah, semaların ve arzın nurudur.” Nur; bizzat zahir olan ve varlıkların görünmesini, zahir olmasını sağlayan şeydir. Nur, mutlak olarak yüce Allah’ın isimlerinden biridir. Çünkü Allah’ın zuhuru şiddetlidir ve varlıklar da O’nunla zahir olurlar. Nitekim şöyle denmiştir: Gizlidir; çok zahir olduğu için. Aciz kaldı Onu idrak etmekten yarasa kavminin gözleri Onun yüzünün nurundan mavi gözlerin payına düşen Zayıf gözlerin payının şiddeti gibidir. Onun varlığıyla var olduğuna ve O’nun zuhur etmesiyle zuhur ettiğine göre O, semaların ve arzın nurudur. Yani ruh semalarını ve beden arzını zahir ve görünür kılan O’dur. O, mutlak varlıktır ki varlıklar ve aydınlıklar Onunla var olmuşlardır. “Onun nurunun misali…” Varlığının ve âlemlerin Onunla zuhur etmesi şeklinde kendini gösteren zuhurunun misali “içinde lamba bulunan bir kandil gibidir.” Bu ifade, özü itibariyle karanlık olan bedene işarettir. Bedenin ruh nuruyla aydınlanmasına da lamba ifadesiyle işaret edilmiştir. Bedenin duyu ağlarıyla örülmesi ve nurun da bu ağlar arasında parıldaması da kandil lamba ilişkisine benzetilmiştir. Kristal fanus, ruhla aydınlanıp başkasına yansıyıp aydınlatmaya başlayan kalbe işarettir. Kristal fanusun inci misali yıldıza benzetilmesi yalınlığından ve aydınlığının ileri düzeyde oluşundan, mekanının yüksekliğinden, ışığının fazlalığından kaynaklanmaktadır. Tıpkı kalbin durumu gibi. Bu kristal fanusun tutuşturulduğu ağaç ise, temiz ve berrak kutsi nefistir. Buna benzetilmiş olmasının nedeni de ayrıntılarının dal budak salmasından, beden arzından biten kuvvetlerinin çeşitliliğinden, dallarının kalp fezasında yükselip ruh semasına yükselmesidir. Bereketle nitelendirilmiş olması da faydalarının ve ahlak, amel ve idrak meyveleri gibi faydalarının çokluğundan, kemalatlarda büyük bir hızla yükselmesinden, dünya ve ahiret mutluluğunu ve iki cihan kemalini elde etmesinden, nurların, sırların, marifetlerin, hakikâtlerin, makamların, kazançların, hallerin ve bağışların ona dayanıyor olmasından kaynaklanmaktadır.

848 • TEFSİRİ KEBİR / TE’VİLÂT

Bu bağlamda özellikle zeytine benzetilmesinin nedeni, ondan elde edilen ürünlerin cüzi olması ve tıpkı zeytin gibi maddi eklerin çekirdeğine mukarin olmasıdır. Tıpkı zeytin gibi. Çünkü zeytinin tamamı öz değildir. Ayrıca, istidadının zirvesi tutuşmaya ziyadesiyle elverişlidir. O da ruh ve kalp vasıtasıyla kendisine ulaşan faal aklı ateşinin ışığıyla aydınlanır. Tıpkı zeytinin yağında tutuşma kabiliyetinin ziyadesiyle bulunması gibi. Nurun doğuya da batıya da ait olmasının anlamı, İlahi nurun battığı, zulmani perdeyle örtüldüğü yer olan beden âleminin batısı ile nurun doğduğu, bedenden daha latif. Daha aydınlık ve ruhtan daha açıkta olan nurani perdelerden sıyrılıp ortaya çıktığı ruh âlemi doğusunun arasında yer almasıdır. “Neredeyse…” onun istidat yağı, içinde potansiyel olarak bulunan kutsi fıtrat nuruyla tutuşacak ve fiile çıkmak suretiyle aydınlanacak, kendi kendine kemale ulaşacak ve parlayacaktır, “kendisine ateş değmese dahi…” kendisine faal akıl değmese, kutsal ruh nuru kendisine ulaşmasa bile. Bunun nedeni istidadının kuvvetli ve son derece berrak olmasıdır. “Nur üstüne nurdur.” Yani bu aydınlık, hasıl olan kemalin yanı sıra sabit olan ve aslı itibariyle aydınlanan istidat nuruna eklenmiş bir nurdur. Adeta katlanmış bir nurdur. “Allah…nuruna eriştirir.” Bizzat zahir olan ve başkasını zahir kılan nuruna tevfik ve hidayetiyle “dilediği kimseyi” mutluluğa kavuşsun diye inayet ehlinden dilediği kimseyi nuruna ulaştırır. “Allah Aliym’dir” her şeyi bilir, misalleri ve bu misallerin örtüştüğü gerçekleri bilir, velilerine de bunların hakikâtlerini gösterir. 36- (Bu kandil) birtakım evlerdedir ki, Allah (o evlerin) yücelmesine ve içlerinde isminin anılmasına izin vermiştir. Orada sabah akşam O’nu (öyle kimseler) tesbih eder ki; 37-Onlar, ne ticaret ne de alışverişin kendilerini Allah’ı anmaktan, namaz kılmaktan ve zekât vermekten alıkoyamadığı insanlardır. Onlar, kalplerin ve gözlerin allak bullak olduğu bir günden korkarlar. 38-Çünkü (o günde) Allah, onları yaptıklarının en güzeli ile mükâfatlandıracak ve lûtfundan onlara fazlasıyla verecektir. Allah, dilediğini hesapsız rızıklandırır.

NÛR SURESİ • 849

“Birtakım evlerdedir…” yani yüce Allah, dilediği kimseleri makamlarda nuruna iletir. “Allah…izin vermiştir.” Bu evlerin binalarının yükselmesine ve derecelerinin yücelmesine “ içlerinde isminin anılmasına” izin vermiştir. Adının dil ile cihat ile ve nefis, huzur, murakebe makamlarında ahlak ile ahlaklanmalarına, kalp, münacat ve mükâleme makamında sıfatlarla sıfatlanmalarına, sır makamında sırlarla tahakkuk etmelerine, müşahede ile yakınlaşmalarına, ruh makamında nurlar içinde hayret etmelerine ve zat makamında gark olmalarına, silinmelerine ve fena bulmalarına izin vermiştir. “Orada…tesbih eder.” Tezkiye, tenzih, tevhid, arınma ve birleme şeklinde sabahları ve perde akşamlarında tesbih eden “kimseler var” önce geçen, mücerret, müfret ve hak ile kaim fertlerden adamlar vardır. “Ticaret…onları alıkoymaz.” Zühd ederek dünyayı verip ahiret almak şeklindeki ticaretleri ve cihat etmek suretiyle canlarını ve mallarını cennet karşılığında satmış olmaları onları zatı zikretmekten alıkoymaz. “salâtı (namazı) ikame etmekten” fena makamında şuhud namazını kılmaktan, “zekât vermekten…” beka halinde başkalarını irşad ve ikmal etme zekâtını vermekten alıkoymaz. “Onlar, kalplerin…allak bullak olduğu bir günden korkarlar.” Kalplerin sırlara “ve gözlerin” basiretlere dönüştüğü bir günden korkarlar. Daha doğrusu hakikâtleri fena bulup sonra Hak ile var olmak şeklinde alt üst olurlar. Nitekim, yüce Allah kutsi bir hadiste şöyle buyurmuştur: “Ben onun kulağı ve gözü olurum.” İşte böyle bir günde varlık kalıntısının zuhur etmesinden ve benliğin bakı olmasından korkarlar. “Çünkü Allah, onları… mükâfatlandıracaktır.” Hakkani varlık bahşetmekle ödüllendirecektir. “Yaptıklarının en güzeli ile.” fiil, nefis ve amel cennetleriyle karşılık verecektir. “Ve lûtfundan onlara fazlasıyla verecektir.” Kalp ve sıfat cennetlerini de fazladan bir bağış olarak verecektir. “Allah, dilediğini…rızıklandırır.” Ruh cennetlerinden ve müşahedelerden “hesapsız” rızık verir. Evet bu rızıklar hesapsızdır, çünkü sayılamayacak, ölçülemeyecek kadar çoktur. 39-İnkâr edenlere gelince, onların amelleri, ıssız çöllerdeki serap gibidir ki susayan, onu su zanneder; nihayet ona vardığında orada herhangi bir şey bulamamış, üstelik yanı başında da (inanmadığı, kendisinden sakınmadığı) Allah’ı bulmuştur; Allah ise, onun hesabını tastamam görmüştür. Allah hesabı çok çabuk görür.

850 • TEFSİRİ KEBİR / TE’VİLÂT

40-Yahut (o kâfirlerin duygu, düşünce ve davranışları) engin bir denizdeki yoğun karanlıklar gibidir; (öyle bir deniz) ki, onu dalga üstüne dalga kaplıyor; üstünde de bulut… Birbiri üstüne karanlıklar… İnsan, elini çıkarıp uzatsa, neredeyse onu dahi göremez. Bir kimseye Allah nûr vermemişse, artık o kimsenin aydınlıktan nasibi yoktur. 41-Semalarda ve arzda bulunanlarla dizi dizi kuşların Allah’ı tesbih ettiklerini görmez misin? Her biri kendi duasını ve tesbihini (öğrenmiş) bilmiştir. Allah, onların yapmakta olduklarını hakkiyle bilir. 42-Semaların ve arzın mülkü Allah’ındır; dönüş de ancak O’nadır. “İnkâr edenlere…” dinden perdelenenlere gelince “onların amelleri…” sevap kazanmak umuduyla işledikleri ameller “ıssız çöllerdeki serap gibidir.” çünkü hayvani nefis çölünde kaim olan boş heyetlerden sadır olmaktadır. “Susayan onu su zanneder.” Onları işleyen ve sevap uman kişi onların daima lezzet veren ve vehmettiğiyle örtüşen baki şeyler olduklarını vehmeder. “Nihayet ona vardığında…” küçük kıyamette onların yanına geldiğinde “orada hiçbir şey bulamamıştır.” mevcut olmadıklarını, bilakis boş, fasit bir hayal ve yalan bir zan olduklarını görür. Nitekim, yüce Allah bir ayette şöyle buyurmuştur: “Onların yaptıkları her bir iyi işi ele alırız, onu saçılmış zerreler haline getiririz.” (Furkan, 23) “Yanı başında da Allah’ı bulmuştur.” Bu mevhum hayalin yanı başında Allah’ın kuvvetlerden, semavi ve arzi nefislerden oluşan zebanilerinin kendisini yoksunluk ateşine ve hüsran rüsvalığına doğru sürüklediklerini, bozuk akidesine ve batıl ameline uygun olarak cehaletin kaynar suyunu ve zulmetin kötü kokulu içeceğini verdiklerini görür. “Yahut…karanlıklar gibidir.” Derin, dalgalı, bedensel heyetlerle perdelenmiş her cahil nefsin cüssesini yutan, onunla bağlantılı bütün nefsani kuvvetleri yutan heyuli denizdeki yoğun karanlıklar gibidir ki “onu …dalga kaplıyor.” cismani tabiat dalgası “üstüne…” bitkisel nefis dalgası üstüne kapanıyor. “üstünde…” hayvani nefis bulutu ve zulmani heyetler “…karanlıklar…” üst üste binmiş vaziyette. “Birbiri üstüne…çıkarıp uzatsa…” bunlarla perdelenmiş, bunlar tarafından yutulup hapsedilmiş kimse “elini…” fikirle gözlemleyen akıl gücünü çıkarsa “neredeyse onu dahi göremez.” Ortamın karanlık olmasından, sahibinin basiretinin körelmesinden ve bir şeye iletilme kabiliyetinin yıkılmasından dolayı. Koyu karanlık bir gecede kör bir insan siyah bir şeyi nasıl görebilir ki?

NÛR SURESİ • 851

“Bir kimseye Allah nur vermemişse…” Kutsi destek ve akli yardımla ruhun nurlarını üzerine salmak suretiyle aydınlık vermemişse “artık o kimsenin aydınlıktan nasibi yoktur… Allah’ı tesbih ettiklerini görmez misin?” ruh semalarında bulunanların takdis ederek ve cemal sıfatlarını izhar ederek Allah’ı tesbih ettiklerini, “ve yerde bulunanların…” beden arzı âleminde bulunanların hamd ve tazimle, celal sıfatlarını izhar etmekle O’nu münezzeh saydıklarını, kalp ve sır kuvvetleri kuşları da her iki emirle “dizi dizi” saf tutmuş olarak, sır fezasında mertebelerine göre sıralanarak, sekinet nuruyla istikamet bularak O’nu tesbih ederler ve hiçbiri kendi sınırını aşmaz. Nitekim, bir ayette şöyle buyrulmuştur: “Bizim her birimiz için, bilinen bir makam vardır.” (Saffat, 164) “Her biri kendi duasını…bilmiştir.” Kendine özgü ibadetini; O’nun kahrı ve saltanatı karşısında ezilişini, boyun eğişini ilmi veya ameli olarak bilmiştir. O’nun kendisine yönelik terbiyesini muhafaza etmiş, kendisine emrettiği şeylerde sırf O’nun rızasını gözeterek huzurunda durmayı öğrenmiştir. “Ve tesbihini…” sırf O’na özgü olan ve birliğine tanıklık eden özellikleri izhar etmeyi bilmiştir. “Allah…bilir.” fiillerini ve ibadetlerini. 43-Görmez misin ki Allah birtakım bulutları (çıkarıp) sürüyor; sonra onları bir araya getirip üst üste yığıyor. İşte görüyorsun ki bunlar arasından yağmur çıkıyor. O, semadan, oradaki dağlardan (dağlar büyüklüğünde bulutlardan) dolu indirir. Artık onu dilediğine isabet ettirir; dilediğinden de onu uzak tutar; (bu bulutların) şimşeğinin parıltısı neredeyse gözleri alır! 44-Allah, gece ile gündüzü birbirine çeviriyor. Şüphesiz, bunda basiret sahipleri için mutlak bir ibret vardır. “Görmez misin ki Allah…sürüyor.” Nefha ve irade rüzgârlarıyla akıl bulutlarını, cüzi suretlerden ayrılmış furu mahiyetinde sevk ediyor, sonra onlardan çeşitli birleşimler meydana getirmek suretiyle onları kaynaştırıyor. “Sonra onları bir araya getirip üst üste yığıyor.” hüccetler ve burhanlar haline getiriyor. “İşte görüyorsun ki…” netice yağmurları ve yakini ilimler “bunlar arasından çıkıyor.” Ruh semasında, vakar, itminan ve istikrar veren nur dağlarından sekinet ve yakin indirir. “Onlardan…” o dağlardan hakikât, keşfi irfanlar ve zevk manaları

852 • TEFSİRİ KEBİR / TE’VİLÂT

dolularını indirir. Ya da semalardaki dağlardan indirir. Ki bunlar, ilim ve keşif gibi şeylerin madenleri konumundadır. Çünkü, her ilmin ve sanatın ruh kapsamında fıtri açıdan değişmeyen bir madeni vardır ve söz konusu ilim oradan kaynaklanır. Bu yüzden, bazı insanlara bazı ilimler kolaylıkla gelirken, bazılarına gelmez. Yine bazı insanlara, diğer bazılarından daha fazla verilir. Her kişiye, yaratılış gayesi kolaylaştırılır. Yani ruh semasındaki dağlardan marifet ve hakikât doluları yağar “artık onu dilediğine isabet ettirir.” Ruhani kuvvetlerden dilediğinin üzerine indirir. “dilediğinden de onu uzak tutar.” Nefsani kuvvetlerden ve perdelenmiş nefislerden onu uzak tutar. “Şimşeğinin parıltısı neredeyse…” yani bu doluların şimşekleri. Bunlar, hemen öncesinde gönderilen ışık parıldayışlarıdır ki ne uzun süre kalırlar ne de istikrar bulurlar; aniden parlarlar sonra kaybolurlar, ta ki kalıcılık kazanıncaya kadar. Bu sırada şaşkınlık ve dehşetten donakalmış gözleri kamaştırır, görme yeteneklerini ortadan kaldırırlar. Şimşekler arttıkça onların hayretleri de artar. Bu yüzden, Resulullah (s.a.v) şöyle buyurmuştur: “Rabbim! Hayretimi arttır.” Yani, ilmimi ve nurumu çoğalt. “Allah…çeviriyor.” Nefis karanlığı gecesini ve ruh aydınlığı gündüzünü. Şöyle ki: Bazen ruhun nuru galip geliyor, kalbi ve nefsi aydınlatıyor, ardından nefis zulmeti zuhur ederek ortamı bulandırıyor, kalbi de telvinlere düşürerek bulandırıyor. “Şüphesiz, bunda…bir ibret vardır.” Kalpleri basiretli olanlar veya basiret sahibi kimseler bunlardan ibret alırlar ve telvinler esnasında, nefsin zulmeti içinde Allah’a sığınırlar. Hakk’ın tarafına ve nur madenine kaçarlar. Sır ve ruh makamına geçerler. Önlerindeki perdeler açılır. 45-Allah, her canlıyı sudan yarattı. İşte bunlardan kimi karnı üstünde sürünür, kimi iki ayağı üstünde yürür, kimi dört ayağı üstünde yürür… Allah dilediğini yaratır; şüphesiz Allah her şeye kadirdir. 46-And olsun biz (bilmediklerinizi size) açık seçik bildiren âyetler indirdik. Allah, dilediğini doğru yola iletir. 47- (Bazı insanlar:) «Allah’a ve Rasul’e inandık ve itaat ettik» diyorlar; ondan sonra da içlerinden bir grup yüz çeviriyor. Bunlar inanmış değillerdir.

NÛR SURESİ • 853

48-Onlar, aralarında hüküm vermesi için Allah’a ve Rasul’e çağırıldıklarında, bakarsın ki içlerinden bir kısmı yüz çevirip dönerler. 49-Ama, eğer (Allah ve Resûlünün hükmettiği) hak kendi lehlerine ise, ona boyun eğip gelirler. 50-Kalplerinde bir hastalık mı var; yoksa şüphe içinde midirler, yahut Allah ve Resûlü’nün kendilerine zulüm ve haksızlık edeceğinden mi korkuyorlar? Hayır, asıl zalimler kendileridir! 51-Aralarında hüküm vermesi için Allah’a ve Rasûlüne davet edildiklerinde, müminlerin sözü ancak «Semi’na ve eta’na / İşittik ve itaat ettik» demeleridir. İşte asıl bunlar felaha (kurtuluşa) erenlerdir. 52-Her kim Allah’a ve Rasûlüne itaat eder, Allah’a haşyet duyarak korkar ve sakınırsa, işte asıl bunlar mutluluğa erenlerdir. 53- (Münafıklar), sen hakikâten kendilerine emrettiğin takdirde, mutlaka (savaşa) çıkacaklarına dair, en ağır yeminleri ile Allah’a yemin ettiler. De ki: Yemin etmeyin. İtaatiniz malûmdur! Bilin ki Allah, Habir’ (yaptıklarınızdan haberdar)dır. 54-De ki: Allah’a itaat edin; Rasulune de itaat edin! Eğer yüz çevirirseniz şunu bilin ki, Rasulun sorumluluğu kendisine yüklenen (tebliğ görevini yapmak), sizin sorumluluğunuz da size yüklenen (görevleri yerine getirmeniz)dir. Eğer ona itaat ederseniz, doğru yolu bulmuş olursunuz. Rasul’e düşen, sadece açık seçik duyurmaktır. 55-Allah, sizlerden iman edip, salih amellerde (iyi davranışlarda) bulunanlara, kendilerinden öncekileri sahib ve halife (hakim) kıldığı gibi onları da arz da sahib ve halife (hakim) kılacağını, onlar için beğenip seçtiği dini (İslâm’ı) onların iyiliğine yerleştirip koruyacağını ve (geçirdikleri) korku döneminden sonra, bunun yerine onlara güven sağlayacağını vaat etti. Çünkü onlar bana kulluk ederler; hiçbir şeyi bana eş tutmazlar. Artık bundan sonra kim inkâr ederse, işte bunlar asıl büyük günahkârlardır. 56-Salâtı (namazı) kılın, zekâtı verin, Rasul’e itaat edin ki merhamet göresiniz. 57-İnkâr edenlerin, arz da (Allah’ı) âciz bırakacaklarını sanmayasın! Onların varacağı yer nardır. Ne kötü varış yeri!

854 • TEFSİRİ KEBİR / TE’VİLÂT

58-Ey müminler! Ellerinizin altında bulunan (köle ve cariyeleriniz) ve içinizden henüz ergenlik çağına girmemiş olanlar, sabah namazından önce, öğleyin soyunduğunuz vakit ve yatsı namazından sonra (yanınıza gireceklerinde) sizden üç defa izin istesinler. Bunlar, mahrem (kapanmamış) halde bulunabileceğiniz üç vakittir. Bu vakitlerin dışında ne sizin için ne de onlar için bir mahzur yoktur. Birbirinizin yanına girip çıkabilirsiniz. İşte Allah âyetleri size böyle açıklar. Allah, (her şeyi) bilendir, hüküm ve hikmet sahibidir. 59-Çocuklarınız ergenlik çağına girdiklerinde, kendilerinden öncekiler (büyükleri) izin istedikleri gibi onlar da izin istesinler. İşte Allah, âyetlerini size böyle açıklar. Allah alîmdir, hakîmdir. 60-Bir nikâh ümidi beslemeyen, çocuktan kesilmiş yaşlı kadınların, zinetleri (yabancı erkeklere) teşhir etmeksizin (bazı) elbiselerini çıkarmalarında kendilerine bir vebal yoktur. İffetli davranmaları kendileri için daha hayırlıdır. Allah işitendir, bilendir. 61-Âmâya güçlük yoktur; topala güçlük yoktur; hastaya da güçlük yoktur. (Bunlara yapamayacakları görev yüklenmez; yapamadıklarından dolayı günahkâr olmazlar.) Sizin için de, gerek kendi evlerinizden, gerekse babalarınızın evlerinden, annelerinizin evlerinden, erkek kardeşlerinizin evlerinden, kız kardeşlerinizin evlerinden, amcalarınızın evlerinden, halalarınızın evlerinden, dayılarınızın evlerinden, teyzelerinizin evlerinden, veya anahtarlarını uhdenizde bulundurduğunuz yerlerden, yahut dostlarınızın evlerinden yemenizde bir sakınca yoktur. Toplu halde veya ayrı ayrı yemenizde de bir sakınca yoktur. Evlere girdiğiniz zaman, Allah tarafından mübarek ve pek güzel bir yaşama dileği olarak kendinize (birbirinize) selâm verin. İşte Allah, düşünüp anlayasınız diye size âyetleri böyle açıklar. 62-Müminler, ancak Allah’a ve Rasulüne gönülden inanmış kimselerdir. Onlar, o Rasul ile ortak bir iş üzerindeyken Ondan izin istemedikçe bırakıp gitmezler. (Rasulüm!) Şu senden izin isteyenler, hakikâten Allah’a ve Resûlüne iman etmiş kimselerdir. Öyle ise, bazı işleri için senden izin istediklerinde, sen de onlardan dilediğine izin ver; onlar için Allah’tan bağış dile; Allah mağfiret edicidir, merhametlidir.

NÛR SURESİ • 855

63- (Ey müminler!) Rasul’u, kendi aranızda birbirinizi çağırır gibi çağırmayın. İçinizden, birini siper edinerek sıvışıp gidenleri muhakkak ki Allah bilmektedir. Bu sebeple, onun emrine aykırı davrananlar, başlarına bir belâ gelmesinden veya kendilerine çok elemli bir azap isabet etmesinden sakınsınlar. 64-Bilmiş olun ki, semalarda ve arzda ne varsa Allah’ındır. O, sizin ne yolda olduğunuzu iyi bilir. İnsanlar O’nun huzuruna döndürüldükleri gün yapmış olduklarını onlara hemen bildirir. Allah, her şeyi hakkıyla bilendir. “Allah, her canlıyı…yarattı.” Nefis arzında kımıldayan ve onu fiiller işlemeye sevk eden dürtü, arzu şeklindeki canlı türlerini özel bir “sudan” yarattı. Yani kendisinden kaynaklanan bu arzu ve dürtüye münasip bir ilimden yarattı. Çünkü her dürtünün menşei özel bir idraktir. “İşte bunlardan kimi karnı üstünde sürünür.” Tabiatta yürür, tabii, bedensel İnsani ameller meydana getirir. “Kimi iki ayağı üstünde yürür.” dürtülerden kimisi iki ayağı üstünde yürür ve insani amellerle ameli kemalatı meydana getirir. “Kimi dört ayağı üstünde yürür.” Hayvani dürtülerden, arzulardan kimi dört ayak üstünde yürür ve vahşi ve hayvani ameller meydana getirir. “Allah dilediğini yaratır.” Bu dürtü ve arzulardan dilediği amelleri meydana getirmeye ilişkin göz kamaştırıcı ve kâmil kudretinin kaynağından yaratır. İlimleri ve halleri izhar etmeye ilişkin eksiksiz ve üstün hikmetinin kaynağından hikmet, anlam, irfan ve hakikât gibi önceden zikredilen ayetler aracılığıyla dilediklerini müstakim olmakla vasfedilen tevhid yoluna iletir. “Allah ve Rasule inandık, diyorlar.” Cem ve tafsili tevhide sahip olduklarını ve onunla amel ettiklerini iddia ediyorlar. “Ondan sonra da içlerinden bir grup yüz çeviriyor.” Cem ve tafsil gereği amel etmeyi terk etmek ve her şeyi serbest görme mesleği olan ibahacılık ve zındıklık suçunu işlemek suretiyle yüz çeviriyorlar. “Bunlar inanmış değillerdir.” Bunlar, senin bildiğin iman ile kendilerinin iddia ettikleri cem ve tafisili olarak Allah’ı bilme esasına dayalı olarak iman etmiş değildirler. “Her kim Allah’a…itaat ederse” cemi müşahede ederek batıni olarak Allah’a itaat ederse, “ve Rasulüne itaat ederse…” tafsil hükmünce zahiren itaat ederse, “Allah’a saygı duyarsa…” sıfat tecellilerini gözeterek kalben O’ndan korkar, haşyet duyarak ürperirse, “Ve O’ndan sakınırsa…” ruhen, zat müşahedesi esnasında benliğin zuhur etmesinden sakınırsa, “işte asıl bunlar mutluluğa erenlerdir.” büyük kurtuluşu, başarıyı elde edenlerdir.

856 • TEFSİRİ KEBİR / TE’VİLÂT

“Allah, sizlerden iman edenlere…vaat etti.” yakinen inananlara ve “iyi davranışlarda bulunanlara faziletler kesb etmek suretiyle “salih ameller işleyenlere” vaat etmiştir ki “onları sahip ve halife hakim kılacaktır.” Allah yemin ederek buyuruyor ki: Allah uğrunda hakkıyla cihat ederlerse, onları nefis arzının halifeleri, sahip ve hakimleri kılacaktır. “kendilerinden öncekileri sahip ve hakim kıldığı gibi.” tevhidde fena makamına onlardan önce ulaşan velilerin sahip ve hakim kıldığı gibi. “Onlar için…yerleştirip koruyacaktır.” Fena sonrası beka bahşederek “dinlerini” Allah’ın hoşnutluğunu kazandıran istikamet yolunu koruyacaktır. “Korku döneminden sonra, bunun yerine onlara…” nefis makamında “güven sağlayacaktır.” istikamete ulaştıracaktır. “Bana kulluk ederler…” beni birlerler ve başkasına dönüp bakmazlar, başkası için varlık ispat etmezler. “Artık bundan sonra kim inkâr ederse…” benliğin zuhur etmesiyle tuğyana sapıp azarsa, telvine düşüp istikamet ve kararlılıktan uzaklaşırsa “İşte bunlar asıl günahkârlardır.” Tevhid dininin dışına çıkanlardır.

FURKAN SURESİ • 857

FURKAN SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1.2-Âlemlere uyarıcı olsun diye kuluna (Muhammed’e) bu Furkan’ı indiren, semaların ve arzın hükümranlığı kendisine ait olan, hiç çocuk edinmeyen, mülkünde ortağı bulunmayan, her şeyi yaratıp ona bir nizam veren ve mukadderatını tayin eden “O” (Allah), ne yüceler yücesidir. 3. (Kâfirler) O’nu (Allah’ı) bırakıp, hiç bir şey yaratamayan, bilakis kendileri yaratılmış olanlar, kendi nefislerine hiçbir şekilde ne zarar ne de fayda verebilen, bir öldürmeye, bir hayat vermeye ve ölüleri yeniden diriltip kabirden çıkarmaya malik olmayan ilahlar (tanrılar) edindiler. “Ne yüceler yücesidir…” Yani hayrı çoktur “Furkan’ı indiren…” “O” Allah’ın. Ve hayrı artmıştır. Çünkü Furkan’ın indirilmesi furkani aklın, kendisine mahsus, bütün âlemler içinde kâmil ve başka hiç kimsede benzeri bulunmayan istidadıyla tek kıldığı kuluna izhar etmesi anlamındadır. Dolayısıyla onun furkani aklı, külli akıl olarak isimlendirilen kuşatıcı akıldır. Bu da ancak yüce Allah’ın bütün sıfatlarıyla Muhammedi mazharda zuhur etmesi ve onun da farklı istidatlarıyla birlikte bütün mahlukata yansıtması ile gerçekleşir. İşte bu zuhur, hayrın çoğalması ve artmasıdır ki, ondan daha büyük çoğalış, daha fazla artış yoktur. “Âlemlere uyarıcı olsun diye” demesi de bu yüzdendir. Yani Onu bütün âlemlere genel bir uyarıcı olarak göndermiştir. Çünkü Onun dışındaki bütün Nebiylerin risaletleri, insanlar içinde istidatları uygun olan kimselere özgüydü. Onun Risaleti ise; herkesi kuşatan genel, evrensel bir Risalettir. Nübüvvetinin sonuncu Nübüvvet olmasının anlamı da budur. Onun ümmetinin en hayırlı ümmet olması da bundan ileri geliyor.

858 • TEFSİRİ KEBİR / TE’VİLÂT

“Semaların ve arzın hükümranlığı kendisine ait olan” Semaları ve arzı hakimiyetine boyun eğdirir. Her şeyi, imkân özelliğiyle taayyün edecek şekilde var etmiştir. Ki imkân özelliği onların yokluklarının da şahididir. “Her şeyi yaratıp ona bir nizam veren ve mukadderatını tayin eden” onları, tümünü değil bazı sıfatlarını kabul edecek, bazı kemallerine mazhar olacak şekilde yaratmıştır. Yani onların istidatlarını kendisinin sıfatlarından ibaret olan onların kemalatlarından dilediği için hazırlamıştır. 4- (Kâfirler) Bu (Kur’an), olsa olsa Onun (Muhammed’in) uydurduğu bir yalandır. Başka bir kavim de bu hususta kendisine yardım etmiştir, dediler. Kesinlikle zulüm ve yalan meydana getirdiler . 5-Ve yine onlar dediler ki: (Bu âyetler), onun, başkasına yazdırıp da kendisine sabah akşam okunmakta olan, öncekilere ait masallardır. 6- (Rasûlüm!) De ki: Onu semalarda ve arzdaki sırrı bilen indirdi. Şüphesiz O, çok bağışlayıcı (Gafur)dur, engin merhamet sahibi (Rahiy)mdir. 7-Onlar (bir de) şöyle dediler: Bu ne biçim Rasul; (bizler gibi) yemek yiyor, çarşılarda dolaşıyor! Ona bir melek indirilmeli, kendisiyle birlikte o da uyarıcı olmalıydı! 8-Yahut kendisine bir hazine verilmeli veya içinden yiyip (meşakkâtsizce geçimini sağlayacağı) bir bahçesi olmalıydı. (Ayrıca) o zalimler (müminlere): Siz, ancak büyüye tutulmuş bir adama uymaktasınız! dediler. 9- (Rasûlüm!) Senin hakkında bak ne biçim temsiller getirdiler! Artık onlar sapmışlardır ve (hidayete) hiçbir yol da bulamazlar. 10-Dilerse sana bunlardan daha iyisini, altlarından ırmaklar akan cennetleri verecek ve sana saraylar ihsan edecek olan Allah’ın şanı yücedir. 11-Onlar üstelik kıyameti de yalan saydılar. Biz ise, kıyameti inkâr edenler için alevli çılgın bir ateş hazırladık. 12-Cehennem ateşi uzak bir mesafeden kendilerini görünce, onun öfkelenişini (müthiş kaynamasını) ve uğultusunu işitirler. 13-Elleri boyunlarına bağlı olarak onun (cehennemin) dar bir yerine atıldıkları zaman, oracıkta yok oluvermeyi isterler.

FURKAN SURESİ • 859

14- (Onlara şöyle denir:) Bugün (yalnız) bir defa yok olmayı istemeyin; aksine birçok defalar yok olmayı isteyin! 15-De ki: Bu mu daha hayırlıdır? Yoksa takvâ sahiplerine vaat edilen ebedilik cenneti mi? Orası, onlar için bir mükâfat ve (huzura kavuşacakları) bir varış yeridir. 16-Onlar için orada ebedî kalmak üzere diledikleri her şey vardır. İşte bu, Rabbinin üzerine (aldığı ve yerine getirilmesi) istenen bir vaattir. 17-O gün Rabbin onları ve Allah’dan başka taptıkları şeyleri toplar da, der ki: Şu kullarımı siz mi saptırdınız, yoksa kendileri mi yoldan çıktılar? 18-Onlar: Seni tenzih ederiz. Seni bırakıp da başka dostlar edinmek bize yaraşmaz; fakat sen onlara ve atalarına o kadar bol nimet verdin ki, sonunda (seni) anmayı unuttular ve helâki hak eden bir kavim oldular, derler. 19- (Bunun üzerine ötekilere hitaben şöyle denir: İşte (taptıklarınız), söylediklerinizde sizi yalancı çıkardılar. Artık ne (azabınızı) geri çevirebilir, ne de bir yardım temin edebilirsiniz. İçinizden zulmedenlere büyük bir azap tattıracağız! 20- (Resûlüm!) Senden önce gönderdiğimiz bütün Resuller de hiç şüphesiz yemek yerler, çarşılarda dolaşırlardı. (Ey insanlar!) Sizin bir kısmınızı diğer bir kısmınıza imtihan (vesilesi) kıldık; (bakalım) sabredecek misiniz? Rabbin her şeyi hakkıyla görmektedir. “De ki: Onu…bilen…indirdi.” âlemler içinde perdelenmişlere gizli sır olan gaybı bilen Allah indirdi. “Şüphesiz O, çok bağışlayıcıdır.” Gaiplere karşı perdelenmiş olanların sıfatlarını kendi sıfatlarının nurlarıyla örter. “Engin merhamet sahibidir.” İyice berraklaşmaları durumunda kalplerin üzerine istidatlarına göre kemalatlarını bahşeder. O’nun bağışlayıcılığının ve merhametinin bir göstergesi de, sizin, ey perdelenmişler! Şikâyet ettiğiniz bu Furkan’ın indirilmesidir. “Onlar üstelik…yalan saydılar.” Büyük kıyameti yalanladılar. Böyle bir yalanlama ancak perdelenmenin çok ileri boyutlarda olmasından ya da istidadın eksikliğinden ileri gelir. Her iki durum da zorunlu olarak cismani tabiat ateşleriyle ve heyulani heyetlerle zulmani nefisleri istila etmesi ve semavi ve arzi nefis zebanilerinin tesir etmesi azabıyla cezalandırılmayı kaçınılmaz kılmaktadır. Ki bu azap, onların tesirini ve kahrını kabul etme istidadıyla uzaktan onlara yönelir. Çünkü süfli cihetten gelerek kahrının etkileri ve tesirinin gazabının musallat olması onlarda zuhur eder.

860 • TEFSİRİ KEBİR / TE’VİLÂT

“ …Atıldıkları zaman…” mahrumiyet tabiatı ateşinin mekânlarından “dar bir yerine” atıldıkları zaman, bu dar yer onları heyetlerine uygun bir berzahta, istidatlarının ölçüsü kadarıyla hapseder. “Elleri boyunlarına bağlı olarak…” süfli varlıklara yönelik sevgi zincirleriyle bağlanmış olarak cehenneme atılırlar. Bundan maksat, onları hareket etmekten, maksatları gerçekleştirmekten alıkoyan şehvettir. Etrafını mani heyulani suretler zincirleridir. Ki aletleri, şehvetleri gerçekleştirmeye yönelik hareketlere engel olurlar. O sırada, kendilerini doğru yoldan uzaklaştıran, sapıklığa çağıran hemcinslerinden şeytanlarla birlikte zincire vurulmuşlardır. “Oracıkta yok oluvermeyi isterler.” Ölümü arzu ederler. Kaçırdıkları fırsatların ardından hasretle yanarlar. Çünkü ölümü temenni ettirecek kadar şiddetli bir zorluk içinde olurlar. “De ki: Bu mu daha iyi, yoksa…cennet mi?” beden elbisesinden ve nefislerin sıfatlarından sıyrılanlar için vaat edilen kutsi âlem cenneti mi? “Onlar için orada…diledikleri her şey vardır.” Ebedi ve sonsuz olmak üzere bütün ruhani lezzetlerden diledikleri her şeye kavuşacaklardır. “…Taptıkları şeyler…” bu ifade, Allah dışındaki bütün mabudları içerir. Buradaki “söyleme” hal diliyle gerçekleşir. Çünkü perdelenmiş insanın dışındaki bütün varlıklar Allah’ın varlığına şahitlik eder, Allah ile O’nun birliğini bulur, özelliklerini ve kemalini sergileyerek “O”nu tesbih eder. Allah’ın kendisinden yapmasını istediği fiilleri yerine getirmek suretiyle “O”na itaat eder. “Seni tenzih ederiz. Seni bırakıp da başka dostlar edinmek bize yaraşmaz.” ifadesinin anlamı budur. Dolayısıyla, onların halleri, sapıklığı kendilerinden olumsuzluyor ve kendileriyle birlikte duranlara yüklüyor. Onlar için sapıklığı ispat ederek kendilerinden nefyediyorlar. Çünkü maddi lezzetlere dalarak, dünyevi güzelliklerle meşgul olarak perdelenmişlerdir. Bu da gaflete ve unutmaya, dolayısıyla helak çukuruna yuvarlanmaya sebep olur. 21-Bizimle karşılaşmayı (bir gün huzurumuza geleceklerini) ummayanlar: Bize ya melekler indirilmeliydi ya da Rabbimizi görmeliydik, dediler. And olsun ki onlar kendileri hakkında kibre kapılmışlar ve azgınlıkta pek ileri gitmişlerdir. 22- (Fakat) melekleri görecekleri gün, günahkârlara o gün hiçbir sevinç haberi yoktur ve: (Size, sevinmek) yasaktır, yasak! diyeceklerdir. 23-Onların yaptıkları her bir (iyi) işi ele alırız, onu saçılmış zerreler haline getiririz (değersiz kılarız).

FURKAN SURESİ • 861

24-O gün cennetliklerin kalacakları yer çok huzurlu ve dinlenecekleri yer pek güzeldir. 25-O gün, sema beyaz bulutlar ile yarılacak ve melekler bölük bölük indirileceklerdir. 26-İşte o gün, gerçek mülk (hükümranlık) çok merhametli olan Allah’ındır. Kâfirler için de pek çetin bir gündür o. “Melekleri görecekleri gün, günahkârlara o gün hiçbir sevinç haberi yoktur.” çünkü o gün, küçük kıyametin kopacağı, bedenin harap olacağı gündür. Bu gün de semavi ve arzi ruhaniler kahır ve azap şeklinde onlar üzerinde etkili olurlar. Berzah âlemine ait heyetler de kesinlikle onlardan ayrılmazlar. Oysa bunlar ruhlarının tabiatlarının aslıyla kesinlikle bağdaşmazlar. Ama hal itibariyle onlarla uyumludurlar. “Yasaktır, yasak! diyeceklerdir.” Yüce Allah’ın bu azabı kendilerinden savmasını ve uzaklaştırıp menetmesini temenni ederler. Onların amellerinin zerreler gibi havaya saçılmasının nedeni, sahih olmayan bir akideye dayalı olarak işlenmiş olmalarıdır. Çünkü amelde asıl olan, sağlam bir fıtrata dayanan imandır. Bu olmayınca yapılan iyilik, kötülüktür. Çünkü bozuk bir niyete dayanır ve çünkü onunla Allah’ın rızasından başka bir şey amaçlanmıştır. “O gün…yarılacak.” Hayvani ruh seması insani ruh bulutlarıyla yarılacaktır. Çünkü insani ruh bulutları ona doğru açılacaktır. Bu yüzden, tefsirlerde bunun ince ve beyaz bulutlar olduğu ifade edilmiştir. Bulutlara benzetilmesinin nedeni ise bedenden cesedani heyetler ve nefsani latif suretler edinmesi ve bunlarla perdelenmesidir. Ayrıca bu, bulutun suyun menşei olması gibi, ilmin menşeidir. Bu surette, beden olarak dirilişten önce sevap ve azap görülür. “Melekler…indirileceklerdir.” Bu suretle bütünleşmiş olarak. Ya sevap için ya da azap için ineceklerdir. Çünkü bu melekler ya lûtfun mazharları ya da kahrın mazharlarıdır. “İşte o gün, gerçek mülk…” sabit ve değişmeyen mülk “çok merhametli olan Allah’ındır.” bütün lûtuf ve kahır sıfatlarına sahip ve her şeye hakkettiğini indiren Allah’ındır. Çünkü o gün, her batıl mülk zeval bulur. O gün hiç kimsede azap görenleri kurtaracak bir güç bulunmaz. Allah’tan başkasına sığınmalarına da imkân yoktur. O gün, bütün bağlar ve eklemlemeler geçersiz kılınmıştır. O gün, Rahman olan Allah’ın mülkü mutlak olarak ortaya çıkmıştır. Ya da şöyle bir anlam kastedilmiştir: O gün kalp seması sekinet nurlarıyla

862 • TEFSİRİ KEBİR / TE’VİLÂT

parçalanır. Orta kıyamette ruhani kuvvetler melekleri İlahi yardımlarla ve sıfati nurlarla inerler. O gün, kalp üzerindeki hakimiyet, arşına istiva etmiş ve bütün sıfatlarıyla tecelli etmiş Rahman olan Allah’a aittir. Her iki taktirde de “Kâfirler için pek çetin bir gündür o.” İlk anlamı esas alırsak: Bedenin harap olması esnasında karanlık heyetlerle ve semavi kahırla azap görürler. İkinci anlamı esas alırsak: Bu kıyamete maruz kalan kişinin gözleri önünde kâfirlerin azap görmesi, onun da bu azabı seyretmesidir. Böyle bir günde etki bakımından bağımsız bir varlık bulunmaz ki kendisiyle uyumlu olsun. Allah’tan başka kahretme gücüne sahip kimse de olmadığı için bu halleri itibariyle Allah’a ortak olması da söz konusu olmaz. Ya da bazı müfessirlerin yaptığı şu yorum da esas alınabilir: Nefsani kuvvetler orada baskı altına alınır ve riyazetle azap görmeleri sağlanır. Allah doğrusunu herkesten daha iyi bilir. 27-O gün, zalim kimse (pişmanlıktan) ellerini ısırıp şöyle der: Keşke o Resullerle birlikte bir yol tutsaydım! 28-Yazık bana! Keşke falancayı (bâtıl yolcusunu) dost edinmeseydim! 29-Çünkü zikir (Kur’an) bana gelmişken o, hakikâten beni ondan saptırdı. Şeytan insanı (uçuruma sürükleyip sonra) yüzüstü bırakıp rezil rüsvay eder. 30-Rasul der ki: Ey Rabbim! Gerçekten kavmim bu Kur’an’ı büsbütün terk ettiler. 31- (Rasulüm!) İşte biz böylece her Nebiy için suçlulardan düşmanlar peydâ ettik. Hidayet verici ve yardımcı olarak Rabbin yeter. 32-İnkâr edenler: “Kur’an ona bir defada topluca indirilmeli değil miydi?” dediler. Biz onu senin kalbine iyice yerleştirmek için böyle yaptık (parça parça indirdik) ve onu tane tane (ayırarak) okuduk. Hz. Rasulullah’ın (s.a.v) kalbinin Kur’an’la pekiştirilmesine gelince; O, halka yol göstermek için fena sonrası beka makamında kalbin hicabına geri döndüğü zaman, nefsi sıfatlarıyla onun kalbinin üzerine zuhur ediyordu. Bundan dolayı da onda telvin hali meydana geliyordu. Nitekim bir ayette şöyle buyrulmuştur: “Biz, senden önce hiçbir Rasul ve Nebiy göndermedik ki, o, bir temennide bulunduğunda, şeytan onun dilediğine ilka katmaya kalkışmasın.” (Hac, 52) Bir ayette de şöyle buyurmuştur: “Yüzünü ekşitti ve geri döndü.” (Abese, 1) böyle durumlarda yüce Allah derhal vahiy indirmek suretiyle onu düzeltiyor,

FURKAN SURESİ • 863

onu kendine çekiyor, edeplendirip uyarıyordu. O da her durumda Ona dönüp tevbe ediyordu. Nitekim, Rasulullah (s.a.v) şöyle buyurmuştur: “Beni Rabbim terbiye etti ve güzel edeplendirdi:” Bir başka yerde de şöyle buyurmuştur: “Bazen kalbimi bir kasvet bürür de ben günde yetmiş kere istiğfar ederim.” Kalbi iyice pekişip istikamet bulana kadar devam ederdi bu durum. Yüce Allah’ın onu sınamasının sebebinin zuhuru davet ile gerçekleşiyordu. Çünkü, o davet ettiği zaman insanlar ona eziyet ediyor, ona düşmanca tavır takınıyor ve karşısına dikiliyorlardı. Bu da onun sınanmasının sebebini oluşturuyordu. Sınavın iki hikmeti vardır: Birincisi, Nebiynin kendisiyle ilgilidir. O da, nefisleri, nefislerinin sıfatları ve istidatları ve istidatlarının mertebeleri itibariyle farklı olan düşmanların istilası karşısında nefsinin bütün sıfatlarıyla zuhur etmesi, böylece yüce Allah’ın bütün sıfatların varlığı ve bütün kuvvetlerin faziletinin bulunması münasebetiyle onu hikmetle terbiye etmesidir. Bu sayede, bütün güzel ahlaklar ve tüm Nebiylerin kemalatı onun için gerçekleşmiş olur. Nitekim, Hz. Nebi (s.a.v) şöyle buyurmuştur: “Ben üstün ahlakı tamamlamak üzere gönderildim. Bana bütün sözleri kapsayan Kitab verildi.” Çünkü Hz. Nebiynin (s.a.v) bütün sıfatlarla zuhur etmesi, faziletlerini ve hikmetlerini kabul etmesinin ortamı, atmosferi mahiyetindedir. Eğer nefsin sıfatlarının etkisiyle kalpte muhtelif cihetler olmasaydı, kalp, türlü hikmetleri ve faziletleri kabul etme, her birine özel şekilde yönelme istidadına sahip olamazdı. İkincisi, ümmetle ilgilidir. Çünkü Hz. Nebi (s.a.v) herkese gönderilmiş bir Rasuldür. İnsanların istidatları birbirinden ayrı, nefisleri de sıfatları itibariyle farklıdırlar. Bu yüzden Nebide (s.a.v) bütün hikmetleri içeren bir özelliğin bulunması kaçınılmazdır. Onları uygun düşen ahlak ile arındırması, istidatlarına ve sıfatlarına göre onlara yararlı olan ilimleri öğretmesi buna bağlıdır. Aksi takdirde bütün insanları davet etmesine, davetinin bütün insanlara yönelik olmasına imkân olmazdı. Nitekim vahyin bölüm bölüm ve değişik zaman dilimlerinde nazil olması da bu yüzdendir. Vahyin bu şekilde bölüm bölüm inmesi, nefsinin farklı sıfatlarının farklı zamanlarda zuhur etmesinden kaynaklanıyordu. Bu da, Allah’ın sıfatlarıyla sıfatlanışı esnasında Allah’a ve Allah içinde ve Allah’tan hareketle insanları doğru yola iletme amacıyla süluk etmede kalbinin sabitleştirilmesini ve istikamet üzere olmasının sağlanmasını kaçınılmaz kılıyordu. İşte tam

864 • TEFSİRİ KEBİR / TE’VİLÂT

ve mutlak istikamet budur. O halde salikler, vasıl olanlar, kemale erenler ve süluklarında tekamül edenler bunu örnek alsınlar. Hak ile beraber olup kemale ermelerinin anlamı budur. Tertil üzere okunması, bölümlerin arasında zamansal boşluk bırakılması demektir. Ki bu süre içinde kalbini arındırıp okuduğu vahyi kalbinde kökleştirsin, hal olmaktan çıkıp bir meleke haline gelmesini sağlasın. 33-Onların sana getirdikleri hiçbir temsil yoktur ki, (onun karşılığında) sana doğrusunu ve daha açığını getirmeyelim. 34-Yüzükoyun cehenneme (sürülüp) toplanacak olanlar; işte onlar, yerleri en kötü, yolları en sapık olanlardır. 35-And olsun, biz Musa’ya Kitab’ı verdik, kardeşi Harun’u da ona yardımcı yaptık. 36- «Âyetlerimizi yalan sayan kavme gidin» dedik. Sonunda, (yola gelmediklerinden) onları yerle bir ediverdik. 37-Nuh kavmine gelince, Resullerini yalancılıkla itham ettiklerinde onları, suda boğduk ve kendilerini insanlar için bir ibret yaptık. Zalimler için acıklı bir azap hazırladık. 38-Âd’ı, Semûd’u, Ress halkını ve bunlar arasında daha birçok nesilleri de (inkârcılıklarından ötürü helâk ettik). 39-Onların her birine (uymaları için) misaller getirdik; (ama öğüt almadıkları için) hepsini kırdık geçirdik. 40- (Rasulüm!) And olsun (bu Mekkeli putperestler), belâ ve felâket yağmuruna tutulmuş olan o beldeye uğramışlardır. Peki onu görmüyorlar mıydı? Hayır, onlar öldükten sonra dirilmeyi ummamaktadırlar. 41-Seni gördükleri zaman: «Bu mu Allah’ın Rasul olarak gönderdiği!» diyerek hep seni alaya alıyorlar. 42- «Şayet ilahlarımıza (tanrılarımıza) inanmakta sebat göstermeseydik, gerçekten bizi neredeyse ilahlarımızdan (tanrılarımızdan) saptıracaktı» diyorlar. İlerde azabı gördükleri zaman, asıl kimin yolunun sapık olduğunu bilecekler! 43-Hevasını kendisine ilah (tanrı) edinen kimseyi gördün mü? Sen (Rasûlüm!) ona koruyucu olabilir misin? 44-Yoksa sen, onların çoğunun gerçekten (söz) dinleyeceğini yahut düşüneceğini mi sanıyorsun? Hayır, onlar hayvanlar gibidir, hatta onlar yolca daha da sapıktırlar.

FURKAN SURESİ • 865

45-Rabbinin gölgeyi nasıl uzattığını görmedin mi? Eğer dileseydi, onu elbet hareketsiz kılardı. Sonra biz güneşi, ona delil kıldık. 46-Sonra onu (uzayan gölgeyi) yavaş yavaş kendimize çektik (kısalttık). Yukarıda yapılan açıklamalardan “Onların sana getirdikleri hiçbir temsil yoktur ki” hiçbir garip örneklendirme yoktur ki “(onun karşılığında) sana doğrusunu ve daha açığını getirmeyelim.” Sana getirdiğimiz bu örnekle de onların örneğinin oluşturduğu batılı ezip imha eder. Nitekim, yüce Allah bir ayette şöyle buyurmuştur: “Bilakis biz, Hakkı bâtılın tepesine bindiririz de o, bâtılın işini bitirir. Bir de bakarsınız ki, bâtıl yok olup gitmiştir.” (Enbiya, 18) bu, yukarıda işaret edilen rezilliğin karşıtı olan fazilettir. “Ve daha açığını getirmeyelim.” sana tecelli eden İlahi sıfatı izhar etmek suretiyle sana bir keşif veririz de onun yerine geçer ve açığa çıkarırsın. Gerçekten, onu açığa çıkaran İlahi sıfat batıl sıfatın ve etkilerinin açıklaması işlevini görür. Çünkü her nefsani sıfat, nurani İlahi sıfatın gölgesidir. İniş mertebelerine inmiş, perdelenerek küçülmüş, bulanmıştır. Sevgi-şehvet ve gazap-kahır ilişkisi gibi. “Yüzükoyun… (sürülüp) toplanacak olanlar.” Nefisleri süfli tarafa şiddetli bir şekilde meyilli olduğu için fıtratları ters yüz olmuştur. Bu yüzden, yüzleri yere gelecek, yüzükoyun yere kapaklanacak şekilde diriltilirler ve sürünerek tabiat cehennemine giderler. “İşte onlar, yerleri en kötü…olanlardır.” Sıfatlarının batılını paramparça eden Hakk’ı kabul edemeyecek bir yerdedirler. “Yolları en sapık olanlardır.” Kendi sıfatlarının açıklaması ve keşfi olan İlahi sıfatlara ulaşmaktan uzaktırlar. “Kötü duygularını kendisine tanrı edinen kimseyi gördün mü?” Bir şeyle perdelenen kimse, onun yanında durur, ötesine geçmez ve ona sevgiyle bağlanır. Bu yüzden, o şeyle türdeş ve hemcinstir. Yani sevdiği şeye ibadet ederken aslında kendi hevasına, tutkulu arzusuna ibadet eder. Onun hevasını Allah’tan başkasını sevmeye sevk eden de şeytandır. O halde, Allah’dan başkasını Allah için ve Allah sevgisinden dolayı olmadan seven kimse, sevdiğine ve hevasına, dolayısıyla şeytana ibadet eden, çok tanrılı, çok yönelişli biridir. Şimdi bundan sonra “Sen (Rasûlüm!) ona koruyucu olabilir misin?” tevhide davet ederek onu kurtarabilir misin? O uzaklığın en son noktasında, Hakk’ın gölgelerinden biriyle perdelenmiştir. “Rabbinin gölgeyi nasıl uzattığını görmedin mi?” izafi varlıkla gölgeyi uzattığını görmedin mi?

866 • TEFSİRİ KEBİR / TE’VİLÂT

Biliniz ki, eşyanın mahiyeti ve objelerin hakikâtleri Hakkın gölgesi ve mutlak varlığın âlemiliğinin sıfatıdır, bunun uzatılması ise, Hakk’ın Nur ismiyle onu izhar etmesinden ibarettir. Nur ismi de harici zahir ismin varlığıdır ve her şey onunla zahir olur, onunla ortaya çıkar ve yokluk da varlık fezasına, yani izafi varlığa ulaşır. “Eğer dileseydi, onu elbet hareketsiz kılardı.” Yani hazinesi ve cömertliğinden ibaret olan yoklukta sabit bırakırdı. Bundan maksat da Ümmül Kitab ve değişmez levhi mahfuzdur. Her şeyin varlığı bu ikisinde batın ve hakikât olarak mevcuttur. Hiçlik anlamında salt “adem” i kastetmiyoruz. Çünkü salt adem (yokluk), kesinlikle varlık kabul etmez. Batında, Hakk’ın ilminin hazinesinde ve gaybında varlığı olmayan bir şeyin zahirde var olması mümkün değildir. Var etme ve yok etme, gaipte sabit olanı izhar etme ve gizlemeden başka bir şey değildir. O, zahirdir, batındır ve O, her şeyi bilen ”Aliym”dir. “Sonra onu…kıldık.” Akıl güneşini “ ona” gölgeye “ delil kıldık.” Hakikâtinin varlığından ayrı olduğunu gösteren bir delil kıldık. Yoksa hariçte bu ikisi arasında bir fark ve ayrılık yoktur. Yani salt varlıktan başka bir şey var olmaz. Çünkü varlığı olmasaydı bir şey olamazdı. Onun varlık dışında bir şey olduğuna ancak akıl delalet eder. “Sonra onu…kendimize çektik.” Yok ederek, fena bulmasını sağlayarak “yavaş yavaş” kendimize çektik. Çünkü varlıklar içinde her vakitte yok edilen şeyler, bir öncekine göre daha kolay yok edilir ve az olandan kabzedilip çekilen de başka bir mazhar da ortaya çıkacaktır. Kabzetme gösteriyor ki fena bulmak, salt yokluk değildir. Bilakis, Allah’ın kabzasında yayılmaktan, açılmaktan, alıkonmaktan ibarettir. Allah’ın kabzası ise; ezeli ve ebedi olarak varlığın suretini ve hakikâtini koruyan akıldır. 47-Sizin için geceyi örtü, uykuyu istirahat kılan, gündüzü de dağılıp çalışma (zamanı) yapan, O’dur. 48.49-Rüzgârları rahmetinin önünde müjdeci olarak gönderen O’dur. Biz, ölü toprağa can vermek, yarattığımız nice hayvanlara ve nice insanlara su vermek için semadan tertemiz su indirdik. “Sizin için…kılan…O’dur.” Nefis karanlığı gecesini “bir örtü” kılmıştır. Hakk’ı ve sıfatlarını, zatı ve gölgelerini müşahede etmekten alıkoyan bir örtüyle bürür ve perdeler sizi. Dünya hayatındaki gaflet uykusunu da “istirahat kılan” O’dur. Sonsuz hakiki hayattan uzakta uyursunuz. Nitekim Rasulullah (s.a.v) şöyle buyurmuştur: “İnsanlar uykudadırlar, öldükleri zaman uyanırlar.”

FURKAN SURESİ • 867

“Yapan…” ruh nuru gündüzünü “dağılıp çalışma zamanı…” kılan O’dur. Kalpleriniz onunla canlanır, maddi uykunun ardından kutsi fezada yayılırsınız. “…gönderen O’dur.” Rabbani nefha rüzgârlarını neşvünema bulup yayılmayı sağlayan, canlandıran olarak gönderen O’dur. Ya da sıfat tecellileriyle kemal rahmetinin öncesinde müjdeciler olarak gönderir. “İndirdik…” ruh semasından ilim suyunu “tertemiz” olarak indirdik. Temizleyici olan bu su, sizi rezillikler kirinden, tabiatlar pisliğinden, bozuk akidelerden veya ifsat edici cehaletlerden temizleyip arındırır. “Biz, ölü toprağa can vermek için.” Cehaletin etkisiyle ölmüş kalbi diriltmek için. “Yarattığımız…hayvanlara…su vermek için.” Nefsani kuvvetleri ameli, faydalı ilimlerle suvarmak için. “ve… insanlara…” ruhani kuvvetlerin “ nice” sine nazari ilimleri içirmek için. 50-And olsun bunu, insanların öğüt almaları için, aralarında çeşitli şekillerde anlatmışızdır; ama insanların çoğu ille nankörlük edip diretmiştir. 51- (Rasûlüm!) Şayet dileseydik, elbet her ülkeye bir uyarıcı gönderirdik. 52- (Fakat evrensel uyarıcılık görevini sana verdik.) O halde, kâfirlere boyun eğme ve bununla (Kur’an ile) onlara karşı olanca gücünle büyük bir savaş ver! 53-Birinin suyu tatlı ve susuzluğu giderici, diğerininki tuzlu ve acı iki denizi salıveren ve aralarına bir engel, aşılmaz bir sınır koyan O’dur. 54-Sudan (meniden) bir insan yaratıp onu nesep ve sıhriyet (kan ve evlilik bağından doğan) yakınlığa dönüştüren O’dur. Rabbinin her şeye gücü yeter. 55- (Böyle iken inkârcılar) Allah’ı bırakıp kendilerine ne fayda ne de zarar verebilen şeylere kulluk ediyorlar. İnkârcı da Rabbine karşı uğraşıp durmaktadır. 56- (Rasûlüm!) Biz seni ancak müjdeleyici “Beşir” ve uyarıcı “Nezir” olarak gönderdik. 57-De ki: Buna karşılık, sizden, Rabbine doğru bir yol tutmayı dileyen kimseler (olmanız) dışında herhangi bir ücret istemiyorum. “And olsun, bunu…anlatmışızdır.” İndirilmiş olan bu ilmi değişik suretler ve misallerle açıklamışızdır ki “öğüt alsınlar.” hakikâtlerini, hakiki vatanlarını, unuttukları ahitleri, bağlarını ve en güzel kökenlerini hatırlasınlar diye. “Ama insanların çoğu, ille nankörlük edip diretmiştir.”

868 • TEFSİRİ KEBİR / TE’VİLÂT

Hakkani hidayet nimetine karşı nankörlük etmişler, rahimi rahmeti de inkâr etmişlerdir. Bunun sebebi, heyulani örtülerden oluşan celal perdeleri içinde rahmet suretlerinin gerisinde gizlenmeleridir. “Şayet dileseydik, elbet her ülkeye bir uyarıcı gönderirdik.” Senin bütün insanları çağırdığın mutlak kemalini şahıslara böldük ve onu farklı ihtilaflarıyla insan gruplarına göre Nebiyler arasında dağıttık. Nitekim, yüce Allah şöyle buyurmuştur: “ve her toplumun bir rehberi vardır.” (Hud,7) Böylece her topluluğa, kendileriyle uyuşan bir Nebi gönderdik. Hz. Muhammed’in (s.a.v) Nebi olarak gönderilmesinden önce Musa’nın (a.s) İsrailoğullarına ve Şuayb’in (a.s) Medyen ve Eyke halkına has Nebiler olarak gönderilmeleri gibi. Senin cihat yükünü de hafifledik. Çünkü cihat kemale göre belirginleşir. Kemal büyük olduğu oranda cihat da büyük olur. Çünkü yüce Allah her gruba isimlerinden biriyle Rablık eder. Kâmil kişi Allah’ın bütün sıfatlarının mazharı olup O’nun bütün isimlerini tahakkuk edince bütün milletlerle bütün sıfatlarla cihat etmesi vacip olur. Ama biz bunu yapmadık. Çünkü senin değerin büyüktür ve sen mutlak kâmil, Kutb-i Azamsın. Hatemsin, son Nebisin. “Biz onu senin kalbine iyice yerleştirmek için böyle yaptık.” Ayetini tevil ederken bu özellikler üzerinde durmuştuk. “O halde… boyun eğme.” Perdelenmişlere itaat etme. Bazı perdelerin gerisinde onlarla birlikte durmak, bazı sıfatlar bakımından eksik olmak suretiyle onlarla uyma.“Onlara karşı…savaş ver.” çünkü herkese gönderilmiş bir Nebisin “büyük bir savaş ver.” Ve bu şimdiye kadar olup biten cihatların en büyüğüdür. Nitekim, Hz. Rasulullah (s.a.v) şöyle buyurmuştur: “Hiçbir Nebi benim uğradığım eziyetlere uğramış değildir.” Yani hiçbir nebi benim kemalim düzeyinde bir kemale erişmemiştir. “ İki denizi salıveren…O’dur.” Yani cisim ve ruh denizlerini yaratılışta birbirine karıştırmıştır. “Biri…” ruh denizi “ tatlı ve susuzluğu giderici” dir. Berrak ve lezzet vericidir. Cisim denizi olan öbürünün suyu ise “tuzlu ve acı” dır. Tadı değişmiş ve bulanıktır, içenlere lezzet vermez. “Ve aralarına bir engel… koyan O’dur.” Bu berzah, bu sınır hayvani nefistir. Bu da iki denizin birbirine karışmasını, ruhun cisme bulanıp koyulaşmasını, cismin de ruhla aydınlanıp mücerretleşmesini engeller. “Ve aşılmaz bir sınır.” Bir sınır var etmiştir ki, her biri öbürünün taşmasından korunmak için o sınıra sığınır. Bu sınır böyle bir taşkınlığı engeller.

FURKAN SURESİ • 869

58-Ölümsüz ve daima diri olan Allah’a güvenip dayan. O’nu hamd ile tesbih et. Kullarının günahlarını O’nun bilmesi yeter. 59-Semaları,, arzı ve ikisinin arasındakileri altı günde yaratan, sonra Arş‘a istivâ eden (ona hükmeden) Rahmân’dır. Bunu bir bilene sor. 60-Onlara: Rahmân’a secde edin! denildiği zaman: «Rahmân da neymiş! Bize emrettiğin şeye secde eder miyiz hiç!» derler ve bu emir onların nefretini arttırır. “Ölümsüz ve daima diri olan Allah’a güvenip dayan.” Bütün varlıkların ölü olduklarını ve kendi zatlarıyla hareket etmediklerini müşahede et. Nitekim, yüce Allah bir ayette şöyle buyurmuştur: “Muhakkak sen de öleceksin, onlar da ölecekler.” (Zümer, 30) Çünkü varlıklar, ancak yüce Allah’ın onların içlerinde var ettiği etkenlerle hareket etmektedirler. Kendi fiillerini ve herkesin fiilini Hak’ta fena ederek, onların Hakk’ın fiilleri üzerinde oluşturdukları perdeyi kaldırarak tevekkül et. Çünkü tevekkül makamı fiillerde fena bulmaktır. Bunu da “ölümsüz ve daima diri olan” ifadesiyle açıklamaktadır. Ki tevekkülün menşei, Allah’ın hayat sıfatını müşahede etmektir. Nitekim, her canlı Allah’ın hayat sıfatıyla hayat sahibi olmuştur. Ve çünkü ölen biri, bizzat diri olamaz. Fiillerin fena bulması makamından hayat sıfatında fena bulmaya yükselmekle tevekkül makamı sahih olur. Nitekim, mutasavvıflar şöyle demişlerdir: “Bir makamın sahih olması için, o makamdan yukarı bir makama çıkmak gerekir.” Ölen her canlı, ancak zatı itibariyle daima diri olan ile hayat bulurlar ve onun hayatı da zatının aynısıdır. Dolayısıyla O’nunla hareket ederler. Şu halde, onların fiillerini önemsememek gerekir. Çünkü hadiste işaret edildiği gibi, onların tümü sana bir zarar vermek üzere bir araya gelseler bile, Allah’ın senin için takdir ettiğinin dışında bir zarar veremezler. “O’nu hamd ile tesbih et.” Kendi sıfatlarından arınarak, sıfatlarını O’nun sıfatlarının içinde mahvedip silerek, O’ndan başkası için bağımsız bir sıfat olmayacak şekilde O’nu tenzih et; O’nun hamdine bürünüp O’nun fiilinin kaynağı haline gel. Yani O’nun sıfatlarıyla sıfatlan. Çünkü gerçek hamd, O’nun övülmeye layık (hamid) olmasını sağlayan kemal sıfatlarıyla sıfatlanmaktır. İşte tevekkül makamının sahihliği ve hakikâti buna bağlıdır. Bunun için de başkasının fiillerinin kaynağı konumundaki sıfatları nefyetmek gerekir. Onun sıfatlarıyla sıfatlanmak suretiyle kendi

870 • TEFSİRİ KEBİR / TE’VİLÂT

sıfatlarından arındığın zaman, O’nun ilminin her şeyi ihata ettiğini müşahede edersin. O zaman, insanların sana karşı işledikleri suçları savmayı, onların sana yaptıkları eziyetlerin cezasını vermeyi O’ndan istemekle yetinirsin. O’nun onlara ceza verme kudretine sahip olduğunu da görürsün. Tıpkı İbrahim’in (a.s) dediği gibi: “O’ndan istemem için, O’nun halimi bilmesi yeterlidir.” “Kullarının günahlarını O’nun bilmesi yeterlidir. Semaları, arzı…yaratan.” Yani ruh semalarıyla ve cisim arzıyla perdelenmiştir. “Ve ikisinin arasındakileri…” kuvvetleri altı günde yaratmıştır. Bu da Adem zamanında Muhammed (s.a.v) zamanına kadar süren altı bin senedir. Çünkü, yaratma Hakk’ın eşya ile perdelenmesinden başka bir şey değildir. Burada sözü edilen günler ahiret günleridir, dünya günleri değildir. Çünkü o sırada dünya da, güneş de, gündüz de yoktu. Kaldı ki “senin Rabbinin katında bir gün, sizin saydıklarınızdan bin sene miktarı kadardır.” “Sonra istiva etmiştir…” yedinci günde Muhammedi kalp arşını istiva etmiştir. Yani bütün sıfat ve isimlerin birleştiği, bir araya geldiği günde. İşte tam zuhur ve rahmani rahmetten ibaret genel feyizle istikamette istiva etmenin anlamı budur. İstivanın faili olarak başka bir isim değil de Rahman isminin zikredilmesi de bu yüzdendir. Çünkü istivanın tam zuhur anlamını ifade etmesi ancak Rahman ismiyle mümkün olabilir. Ayette zikredilen altı günün, ceninin ruh semaları ile beden arzının ve ikisi arasında bulunan kuvvetlerin yaratıldığı altı ay anlamında kullanılmış olması da ihtimal dahilindedir. Bu takdirde istiva da, ceninin kalbinin arşına tam zuhur etmek anlamını ifade eder. Ki cenin yaratılmadan önce arşı, nutfe suyunun üzerindeydi. Ve henüz yedinci hafta farklı bir yaratılışla, başka bir şekilde insan olarak belirmemişti. Ayette geçen Rahmaniyet sıfatı da manevi ve şekli feyzinin onun kalbinden varlığının bütün parçalarına yansıması anlamında olabilir. “Bunu bir bilene sor.” O’nu bilen bir arife sor, o sana O’nun halini haber verir. Her şeyi bilen olması halinden sor. “Onlara:… ‘secde edin!’ denildiği zaman…” O’nun bütün sıfatlarında fena bulmalarını ve bununla O’na itaat etmelerini emrettiğin zaman, bunu inkâr ederler, emrine uymazlar. Çünkü istidatları bu feyzi almak hususunda yetersizdir. Bu isme dair bilgileri yoktur. Bunun nedeni de bütün sıfatlara bürünmemiş olmamalarıdır. Veya bu sıfatlarla perdelenmiş olmaları hali söz konusudur.

FURKAN SURESİ • 871

61-Gökte burçları var eden, onların içinde bir çerağ (güneş) ve nurlu bir ay barındıran Allah, yüceler yücesidir. 62-İbret almak veya şükretmek dileyen kimseler için gece ile gündüzü birbiri ardınca getiren de O’dur. 63-Rahmân’ın (has) kulları onlardır ki, yeryüzünde (arzda) tevazu ile yürürler ve kendini bilmez kimseler onlara laf attığında (incitmeksizin) «Selam!» derler (geçerler); 64-Gecelerini Rablerine secde ederek ve kıyam durarak geçirirler. 65-Ve şöyle derler: Rabbimiz! Cehennem azabını üzerimizden sav. Doğrusu, onun azabı gelip geçici değil, devamlıdır. 66-Orası cidden ne kötü bir yerleşme ve ikamet yeridir! “ …Var eden…Allah, yüceler yücesidir.” Nefis semasında duyu burçlarını var eden “onların içinde” ruh güneşi var eden, kalp ayını da “nurlu” ruhun nuruyla aydınlık kılan Allah yücedir. “…getiren Odur.” Nefis karanlığı gecesini ve kalp nuru gündüzünü birbirini takip edecek şekilde “İbret almak…dileyen kimseler için.” getiren O’dur. Kalp nuru gündüzünde unutulmuş ahdi hatırlamak, manalara ve marifetlere bakmak isteyip ibret almak isteyenler için “veya…dileyen” kimseler için. Nefis karanlığı gecesinde “şükretmek” ibadetlerle, ahlaki erdemleri edinmelerle ve melekeler kazanmalarla şükretmek isteyenler için. “Rahman’ın kulları…” istidatlarının genişliği sayesinde bu ismin feyzini kabul etmeye özgü kılınmışlar “yeryüzünde (arzda) tevazu ile yürürler.” Onların nefisleri sekinet nuruyla itminan bulmuştur. Tabiatın gerektirdiği sapmalardan alıkonmuştur. Onlar bedensel hareketleri itibariyle mütevazıdırlar. Çünkü bedensel organları itminan heyetlerine alışmışlardır. “Onlara laf attığında…” sefih kimseler, onlara laf attıkları zaman, onların sözlerini teslim ederler, onlara cevap vermezler. Çünkü rahmet ile dolmuşlardır. Ayrıca, halleri nefsin sefihlikle zuhur etmesinden çok uzaktır. Kalbin nurunun yol açtığı takva sayesinde nefisleri, eziyetlerden etkilenmeyecek, sarsıntı geçirmeyecek kadar yücelmiştir. “Gecelerini…geçirirler.” Onlar nefis makamında kendi iradeleriyle ölmüşlerdir. “secde ederler…” riyazetle fenaya ulaşırlar. Kalbin sıfatlarıyla kaim olurlar, kalbin hayatıyla hayat bulurlar. Hal lisanıyla Allah için söylerler. Ve “Rabbimiz!…sav.” şeklindeki dualarına icabet de gecikmez.

872 • TEFSİRİ KEBİR / TE’VİLÂT

67- (O kullar), harcadıklarında ne israf ne de cimrilik ederler; ikisi arasında orta bir yol tutarlar. 68-Yine onlar ki, Allah ile beraber (tuttukları) başka bir ilaha (tanrıya) yalvarmazlar, Allah’ın haram kıldığı cana haksız yere kıymazlar ve zina etmezler. Bunları yapan, günahı(nın cezasını) bulur; 69-Kıyamet günü azabı kat kat arttırılır ve onda (azapta) alçaltılmış olarak devamlı kalır. 70-Ancak tevbe ve iman edip iyi davranışta bulunanlar başkadır; Allah onların kötülüklerini iyiliklere çevirir. Allah çok bağışlayıcıdır, engin merhamet sahibidir. 71-Kim tevbe edip iyi davranış gösterirse, şüphesiz o, tevbesi kabul edilmiş olarak Allah’a döner. 72- (O kullar), yalan yere şahitlik etmezler, boş sözlerle karşılaştıklarında vakar ile (oradan) geçip giderler. 73-Kendilerine Rablerinin âyetleri hatırlatıldığında ise, onlara karşı sağır ve kör davranmazlar. Bundan önce onları eksiksiz tezkiye ve nefsin bütün sıfatlarından fena bulma, tabiat cehennemine düşüren, kötü kalış yerine ve vahim akıbete duçar kılan zevk veren rezilliklerden uzaklaşma ile vasfetmişti. Bunun ardından onları, dört fazilet türünün tümüyle nitelenmek suretiyle eksiksiz bezenmeyle vasfediyor. Bu da nefis olarak öldükten sonra kalp olarak hayat bulmalarıdır. Nitekim “irade olarak öl ki tabiat olarak dirilesin.” O halde harcamada savurganlıkla eli sıkılık arasında orta bir tutum içinde olmak adalettir. “Onlar ki, Allah ile beraber başka bir ilaha (tanrıya) yalvarmazlar.” İfadesiyle işaret edilen tevhid ise hikmet faziletinin esasıdır. Tevhid elde edildiği zaman, onun gölgesi olan adalet nefse vurur, böylece bütün fazilet türleriyle nitelenir. Haram ve dokunulmaz olan nefsin öldürülmesinin yasaklanması cesaret erdemine, zinanın yasaklanması da iffet erdemine işarettir. Sonra bunların karşıtları olarak da Rahmaniyetin kapsamında olan Rahimiyet rahmetinden perdelenmişleri zikrediyor. Ki onlar Onun feyzinin genelliğini kabullenecek istidada sahip olmadıkları gibi ona özgü kılınmış da değildirler. Bununla beraber herkesi kapsayan zahiri feyzinden de büsbütün yoksun bırakılmamışlardır. Bu bağlamda şöyle buyuruyor:

FURKAN SURESİ • 873

“Bunları yapan…” Allah’a ortak koşmaya varıncaya kadar bu rezillik türlerinin tümünü işleyen kimse “bulur…” mutlak büyük günahının cezasını görür. O da külli perdelenme ve süfli heykel heyetleri şeklindeki ruhani ve cismani azabın katlanmasından ibarettir. “Kıyamet günü…” küçük kıyamette, yapıp ettiklerinin karşılığını bulur ve aşağılanmanın son noktasına kadar rezil olmak suretiyle orada ebedi kalır. “Ancak tevbe edenler…başkadır.” Allah’a dönen, günahlardan uzak duran ve şirk yerine imanı benimseyen, rezillikleri faziletlerle değiştiren kimseler başka. “Allah onların kötülüklerini iyiliklere çevirir.” Söz konusu kötü heyetleri nefislerinden siler ve faziletleri yerleşik kılar. “Allah çok bağışlayıcıdır.” Nuruyla onların nefislerinin sıfatlarını siler, ortadan kaldırır. “Engin merhamet sahibidir.” Cömertliğiyle onların üzerine kemalatını akıtır. İşte gerçek anlamda tevbe budur. Sonra, hakiki tevbenin açıklanmasının ardından süluk ehlinin halinden söz ediliyor ve buyruluyor ki: “Onlar, yalan yere şahitlik etmezler.” Aldatıcı şeylerle meşgul olan yalan ehliyle oturup kalkmazlar. Çünkü dünya ehli yalan ehlidir; fani olanı baki, çirkin olanı güzel, yok olanı var, kötü olanı iyi sayarlar. Bu yüzden yalancı, batıl ehli ve yanlışta olan kimselerdir onlar. Yani, halvetten ayrılmamak, ibadet etmeyi tercih etmek ve namaz kılmak suretiyle yalancıları yalnız bırakırlar. “Boş sözlerle karşılaştıklarında…” zorunlu olmayan fuzuli şeyler karşılarına çıktığında, onu terk ederler ve ondan yüz çevirirler. “Oradan geçip giderler.” Vakur bir şekilde nefislerini böyle şeylerle ilgilenmekten alıkoyarlar. Nefsani hazlar itibariyle haklarla yetinirler. Onlar gerçek zahitlerdir. Tecerrüt etmiş ve gereksiz şeyleri terk etmişlerdir. Hakiki züht ve tecrit zikredilmişken, onunla birlikte gerçek ibadetten ve ibadetin tahkik edilmesinden de şöyle söz ediliyor: “Kendilerine Rablerinin ayetleri hatırlatıldığında” yani irfanı ve hakikâtleri, sıfat tecellilerini ve müşahedeleri keşfederler. “Onlara karşı…” bu ayetlerin içerdiği irfanı ve hakikâtleri bildikleri halde “sağır…davranmazlar.” Bilakis, duyduğunu algılayıp anlayan kulaklarla, yani nefis kulaklarıyla değil, kalp kulaklarıyla dinlerler. Ayetlerin müşahedesine ve tecellilerine karşı “kör…” davranmazlar. Bilakis, keskin bakışlarla bu ayetlere taraf gözlerini dikerler, hidayet nuruyla sürmelenmiş gözleriyle. 74- (Ve o kullar): “Rabbena heb lena min ezvacina ve zürriyatina kurrete a’yunin ve’calna lil muttakiyne imama. / Rabbimiz! Bize gözümüzü aydınlatacak eşler ve zürriyetler bağışla ve bizi takvâ sahiplerine önder kıl!” derler.

874 • TEFSİRİ KEBİR / TE’VİLÂT

75-İşte onlara, sabretmelerine karşılık cennetin en yüksek makamı verilecek, orada hürmet ve selamla karşılanacaklardır. 76-Orada ebedî kalacaklardır. Orası ne güzel bir yerleşme ve ikamet yeridir. 77- (Rasûlüm!) De ki: (Kulluk ve) yalvarmanız olmasa, Rabbim size ne diye değer versin? (Ey inkârcılar! Size Resûl’ün bildirdiklerini) kesinkes yalan saydınız; onun için azap yakanızı bırakmayacaktır! Ardından, yüce Allah, onların, yakınlaştırılmışlar zümresine karışmak için kalp makamından öne geçmişlerin mertebesine ulaşmayı talep edişlerini, nefsin telvininden ve sıfatlarından Allah’tan yardım isteyişlerini şöyle vasfediyor: “Rabbimiz! Bize…bağışla.” Nefislerimizin eşlerinden ve kuvvetlerimiz zürriyetlerinden, ibadetlerinden, boyun eğişlerinden, İlahi emirlere uyuşlarından, kalp nuruyla aydınlanışlarından dolayı mutlu olacağımız, gözlerimiz için aydınlık olacak, büyüklenmeyen, üstünlük taslamayan, kibirlilik gösterip zorbalık etmeyen kimseler bağışla. “Bizi takva sahiplerine…” arınmış tecerrüt etmiş kimselere “önder kıl.” öne geçmiş kimselerin makamına ulaşmak suretiyle onlara önderlik etmemizi sağla. “İşte onlara…karşılık…verilecek.” Firdevs köşkü ve ruh cenneti verilecektir, Allah ile ve Allah için sabrederek başkasından uzaklaşmalarının karşılığı olarak. “Orada hürmetle…karşılanacaklardır.” Sonsuz hayatla “ve selamla” selametle, musibetlerden beri olmakla karşılanacaklardır. Yani Allah, kendi bakiliğiyle onları sonsuz baki kılmak suretiyle yaşatacaktır ve kendi kemallerini onlara vermek suretiyle onları selamette ve afetlerden beri kılacaktır. Nitekim, yüce Allah “Kendisine kavuştukları gün, Allah’ın onlara iltifatı “selam” dır.” (Ahzab, 44) buyurduğu gibi şöyle de buyurmuştur: “Orada karşılaştıkça söyledikleri “ selam” dır.” (İbrahim, 23) “Yalvarmanız olmasa, Rabbim size ne diye değer versin?” yani, Allah’ı talep etmeniz, O’nu istemeniz olmasaydı, önemsiz, önem verilmez, değersiz bir şey olurdunuz, haşere gibi, böcek gibi. Çünkü insan, irade ve talep sahibi olduğu zaman insan olur, değer kazanır. Allah doğrunu herkesten daha iyi bilir.

ŞUARÂ SURESİ • 875

ŞUARÂ SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Ta. Sin. Mim. 2-Bunlar, apaçık Kitab’ın âyetleridir. 3- (Rasûlüm!) Onlar iman etmiyorlar diye neredeyse kendine kıyacaksın! “ Ta.” harfi “Tahir” ismine “ Sin.” harfi “Selam” ismine ve “ Mim.” harfi de “eşyayı ilimle ihata eden” (el-Muhit) ismine işarettir. Bu isim ve sıfatların ayetlerini oluşturdukları Mübiyn apaçık Kitab’dan maksat da beyan ve hikmet sahibi kâmil Muhammedi varlıktır. Nitekim, Emirülmüminin Ali (a.s) şöyle buyurmuştur: “Sen de apaçık kitab vardır ki, o kitabın harfleri aracılığıyla gizli olan açığa çıkar.” “Ta - Ha.” suresinde açıklandığı gibi yukarıdaki ayetlerin anlamı şu şekilde belirginleşiyor: Rasulullah (s.a.v), kavminin kendisinin nuruyla hidayete ermediklerini, davetini kabul etmediklerini görünce, bunun onlardan değil, kendisinden kaynaklandığını düşündü. Bunun üzerine riyazeti, cehdi ve müşahedede fena bulma çabasını arttırdı. Bunun üzerine Ona vahiyle bildirildi ki: Nefislerin etkilenmesini engelleyen varlık bakiyesi kirinden beri olmak, istidadın eksikliklerden uzak olması ve ilimle bütün mertebeleri kapsayan kemal gibi sıfatlar, zatının bütün kemalatı ve mertebeleri açıklayan Kitabının sıfatlarıdır. Çünkü, bütün İlahi sıfatlarla vasıflanmıştır. Hakk’ın bütün isimlerinin anlamlarını kapsamıştır. O halde, kendini helak etme. İman etmediler ve imandan kaçındılar diye şiddetli riyazetle kendini kahretme. Çünkü bu durum, onların kendilerinden kaynaklanmaktadır; ya perdenin kalınlığı gibi şiddetli bir engelden veya istidatlarının olmamasından kaynaklanmaktadır. Dolayısıyla “Neredeyse kendine kıyacaksın.”

876 • TEFSİRİ KEBİR / TE’VİLÂT

İfadesinin orijinalinde yer alan “lealle” edatı acıma ifade etmektedir. Yani nefsine acı; onlar iman etmiyorlar, iman etme fırsatını kaçırdılar diye riyazet ederek kendini helak etme. 4-Biz dilesek, onların üzerine semadan bir mucize indiririz de, ona boyunları eğilip kalır. 5-Kendilerine, o çok esirgeyici Allah’tan hiçbir yeni öğüt gelmez ki, ondan yüz çevirmesinler. 6-Üstelik (ona) «yalandır» derler; fakat alay edip durdukları şeylerin haberleri yakında onlara gelecektir. 7-Yeryüzüne (arza) bir bakmazlar mı! Orada her güzel çiftten nice bitkiler yetiştirdik. 8-Şüphesiz bunlarda (Allah’ın kudretine) bir nişâne vardır; ama çoğu iman etmezler. 9-Şüphe yok ki Rabbin, mutlak galip ve engin merhamet sahibidir. 10-11Hani Rabbin Musa’ya: O zalimler güruhuna, Firavun’un kavmine git. Hâlâ (başlarına gelecekten) sakınmayacaklar mı onlar? diye seslenmişti. 12-Musa şöyle dedi: suçlamalarından korkuyorum. Rabbim! Doğrusu, beni yalancılıkla

“Biz dilesek, onların üzerine semadan…indiririz.” Ulvi âlemden bizim sana yönelik desteğimizin bir gereği olarak bir kahır indiririz de boyunları onun önünde eğilir, zahiren itaat eder, teslim olur, Müslüman olurlar; ama iman kalplerine girmez. Fetih gününde olduğu gibi. Yani onların iman etmeleri bu takdirde imkânsız olur. Çünkü, bu kalp işidir. Onların teslim oluşları, Müslümanlıkları kahırla, zorla ve mecbur bırakma ile gerçekleşmiş olur. “Hani Rabbin Musa’ya…seslenmişti.” Ameli hikmetle bezenmiş, akli ilimlerde tecrübe edinmiş, kutsi nurlar ve insani kemalat hatırlatılarak teşvik edilmiş, İlahi huzura varmak için ayrılıklarla ve tecritlerle nitelenmiş, yakini irfan ve hakiki manadan ibaret ruhani rızıkları elde etmeye yönelik çabasıyla şehvet gücünü yenilgiye uğratan kalp Musa’sına seslenmişti. Bu seslenme, nefs-i emmare Firavun’u adına zorbalık yapan şehvet zorbasını öldürmesinden, nefsi emmareninkendisini tamamen istila etmesinden korktuğu için ruhani

ŞUARÂ SURESİ • 877

ufukta bulunan ilim şehri Medyen’e kaçmasından ve sır makamında ruh Şuayb’inin hizmetine varmasından sonra gerçekleşmişti. Burası ise konuşma mahalli, hikmet yoluyla akli seyir münacatı mekânıdır. Tevhid yoluyla Allah’ta süluktan önce denge aracılığıyla ahlaki erdemleri edinmenin yeridir. Burada terk ve tecritle riyazet edilir. Ama burada ilim ve irfanla güçlenmiş, erdemlerle bezenmiş, süsleri ve kemalleriyle arzı endam etmiş, en şerefli haliyle zuhur etmekten dolayı azmış, azamet ve büyüklük sıfatları hususunda Rabbiyle çekişen, göz alıcılığı ve göz kamaştırıcılığıyla övünen, kendini beğenen nefsin de baki kaldığı bir yerdir. Nefsin bu özellikleriyle baki kalmasının nedeni ise benliğiyle perdelenmesi, hakkın kemalatını kendine ait olduğunu görmek suretiyle intihal (aşırma) yapmasıdır. Bu yüzden de insanların en kötüsü konumundadır. Nitekim, Rasulullah (s.a.v) şöyle buyurmuştur: “İnsanların en kötüsü, hayatta iken başında kıyamet kopan kimsedir.” Eğer bu insan ölseydi de sonra kıyamet kopsaydı, o zaman insanların en hayırlısı olacaktı. “O zalimler güruhuna git.” Nefsani, Firavuni kuvvetlerden oluşan, nefsi emmare Firavun’una boyun eğen, onu Rab edinen Hakk’ın kemalatını onun kemalatı olarak algılayan, böylece zulmün en çirkinini işleyen topluluğa git. “Sakınmayacaklar mı?” kahrımdan, tutup yakalamamın şiddetinden, köklerini kurutup yok etmemden korkmayacaklar mı? “Beni yalancılıkla suçlamalarından korkuyorum.” tevhide davet edişimi yalanlamalarından, riyazet, terk ve tecrit hususunda bana itaat etmemelerinden korkuyorum. 13- (Bu durumda) içim daralır, dilim dönmez; onun için Harun’a da resullük ver. 14-Onların bana isnat ettikleri bir suç da var. Bundan ötürü beni öldürmelerinden korkuyorum. 15-Allah buyurdu: Hayır (seni asla öldüremezler)! İkiniz mucizelerimizle gidin. Şüphesiz ki, biz sizinle beraberiz, (her şeyi) işitmekteyiz. 16-Haydi Firavun’a gidip deyin ki: Gerçekten biz, âlemlerin Rabbi’nin Resulleriyiz; 17-İsrailoğullarını bizimle beraber gönder.

878 • TEFSİRİ KEBİR / TE’VİLÂT

18- (Kendisine Allah’ın emri tebliğ edilince Firavun) dedi ki: Biz seni çocukken himayemize alıp büyütmedik mi? Hayatının birçok yıllarını aramızda geçirmedin mi? 19-Sonunda o yaptığın (kötü) işi de yaptın. Sen nankörün birisin! “İçim daralır.” Onları kahredecek gücüm olmadığı, şeri emirleri, vahyi sırları ve fikir ve akıl çerçevesi dışındaki hakikâtleri kabul etmelerinin imkânsız olduğunu bildiğim için. Onlar bu hususu alışkanlık haline getirmişlerdir, zorbalıklarıyla Firavunlaşmışlardır. “Dilim dönmez.” Bu kavramlar etrafında onlarla konuşamam. Çünkü benim ortaya süreceğim bu kavramlar onların alışageldikleri, içinde yetişerek büyüdükleri ameli hükümle bağdaşmamaktadır. Benim ortaya koyduğum kavramlar ahlakta dengeye dayanmaktadır, mutlak olarak fena olmaya değil. “Onun için Harun’a da Resullük ver.” Akıl Harun’unu da resul olarak görevlendir ki, akli kavramlarla onları eğitsin, iki cihanın maslahatını gözetme, iki menzilin mutluluğunu seçme hususunda kabul etmeleri daha kolay olan şeylere yöneltsin. Ki sertlikleri yumuşasın, esnekliği ve yumuşaklığıyla, ameli ve hilmi itibariyle onlara daha uygun bir karakter arz etmesiyle kibirleri zayıflasın. “Onların bana isnat ettikleri bir suç da var.” Çünkü şehvet zorbasını öldürmüştüm. “Bundan ötürü…korkuyorum.” Onları tevhide çağırırsam, tecridi, hazları terk etmeyi ve sadece haklarla yetinmeyi emredersem “beni öldürmelerinden.” endişe ediyorum. İstila ve galibiyetle beni öldürmelerinden korkuyorum. Bu, nefsi hikmetle perdelenmiş ve istidadı olduğu halde henüz vahdet yoluna alışmamış, nail olduğu kemalatın yanında durmayan kimsenin halinin bir suretidir. Bir ön inayet yetişmeden, cezbe aracılığıyla muvaffakiyet yetişmeden, böyle bir kimsenin nefsi, inandığının aksine, çok az kabul eder, şeriata tabi olmaya ram olur. “Hayır!…” burada korkmaması gerektiği vurgulanarak, yüreği pekiştiriliyor, cesaret veriliyor. “İkiniz…gidin.” Aradaki uyum ve hemcinslik, delil yoluyla tevhidi ikrar etme ve Firavunlukla azgınlığı ezme hususundaki benzerlikten dolayı aklın kendisine eşlik etmesi emrediliyor. “Biz sizinle beraberiz, işitmekteyiz.” Burada tevekkül ve koruma emrediliyor, yakini inancın takviyesi gerçekleştiriliyor. Çünkü Hak biriyle beraber oldu mu artık kimse onu mağlup edemez. “İsrailoğullarını bizimle beraber gönder.” Zaafa uğratılan, mustazaf kılınan, bedensel lezzetlerin tahsilinde kullanılan ruhani kuvvetleri bizimle gönder.

ŞUARÂ SURESİ • 879

Firavun’unun onu çocuklukta yetiştirmesi, terbiye etmesi, Musa’nın onlar arasında senelerce kalmasının, tecrit ve kemal talebinin gerçekleştiği dönemlere kadar süren çocukluk ve ilk gençlik halinin tasviridir. Bu tecrit ve kemal talebi de kırk yaşına varınca en olgun düzeyine erişir. Çünkü, bu zamanda kalp nefis terbiyesiyle meşgul olur. Aletlerin normal sebepler olarak kabul edilmesi hikmetinden dolayı velayet ona aittir. “Yapılan iş” (el-fi’le) ten maksat, şehveti istila etmektir ki, bu nefis açısından yerilmiş bir harekettir. Ona nispet ettiği nankörlükten maksat da terbiye etme hakkını görmezlikten gelmesidir. 20-Musa: Ben, dedi, o işi o anda sonunun ne olacağını bilmeyerek yaptım. 21-Sizden korkunca da hemen aranızdan kaçtım. Sonra Rabbim bana hikmet bahşetti ve beni Mürsellerden kıldı. 22-O nimet diye başıma kaktığın ise, (aslında) İsrailoğullarını kendine kul köle etmendir. 23-Firavun şöyle dedi: Âlemlerin Rabbi dediğin de nedir? 24-Musa cevap verdi: Eğer işin gerçeğini düşünüp yakînen anlayan kişiler olsanız, (itiraf edersiniz ki) O, semaların, arzın ve ikisi arasında bulunan her şeyin Rabbidir. 25- (Firavun) etrafında bulunanlara: İşitiyor musunuz? dedi. 26- (Musa): O, sizin de Rabbiniz, daha önceki atalarınızın da Rabbidir. dedi. 27- (Firavun): Size gönderilen bu resulunüz mutlaka delidir, dedi. 28-(Musa) dedi ki: Şayet aklınızı kullansanız (anlarsınız ki), O, doğunun, batının ve ikisinin arasında bulunanların Rabbidir. 29-Firavun: Benden başkasını ilah edinirsen, ant olsun ki seni zindanlıklardan ederim! dedi. “Ben, o işi o anda sonunun ne olacağını bilmeyerek yaptım.” Ben o işi yaparken kâfir değildim. Çünkü o anda uygun olanı buydu. Bilakis ben, o işi yaparken vahdet yoluna iletilmemiştim. “Sonra Rabbim bana hikmet bahşetti.” Delil yönteminden aşkın, kazanma ve akıl çerçevesinin ötesinde yüksek bir hikmet bahşetti bana “ve beni Peygamberlerden kıldı.” Mürsellerden kıldı ve size gönderilmiş bir Resul Nebi olarak görevlendirdi.

880 • TEFSİRİ KEBİR / TE’VİLÂT

Benim kavmim olan kuvvetler beni İsrailini köleleştirmiş olman ise, başıma kakacağın bir lütuf değildir. Bilakis, böyle yapman, düşmanlık ve azgınlıktır. Çünkü, sen onları köleleştirmeseydin, bedensel tabiat annem beni beden tabutu içine koyup heyuli denizine atmayacaktı. Tam tersine ruhani kuvvetlerden olan ailem ve kavmim beni terbiye edip yetiştirecekti. “Firavun şöyle dedi: Âlemlerin Rabbi dediğin de nedir?” Bu kıssa ile ilgili olarak aktarılan görüşlerden birine göre Firavun, mantıklı ve araştırmacı bir kimseydi. Bu soruyu da yüce Allah’ın hakikâtini öğrenmek maksadıyla sormuştu. Musa (a.s) “O, semaların, arzın ve ikisi arasında bulunan her şeyin Rabbidir.” şeklinde cevap verip, Onun hakikâtinin sınırsız bir genişliğe sahip olduğu için sınırları belirlenerek bilinemeyeceğini, nuraniliğinin ve letafetinin şiddetinden dolayı akıl tarafından kavranamayacağını, ancak izafi bir sıfatla, ayrılmaz bir özellikle bilebileceğini vurgulayıp cahilliğini ve yakinden yoksunluğunu “eğer işin gerçeğini düşünüp anlayan kişiler olsanız.” buyurarak “eğer yakin ehli olsaydınız, aklın “O”nu kavramasının imkânı olmadığını; ancak O’na özgü fiillerden hareketle varlığını kanıtlayabileceğini, hakikâtini ise ancak kendisinin bilebileceğini bilirdiniz. Dolayısıyla, sizin sorduğunuz şeye akli nazarın ulaşmasına imkân yoktur” dediğinde, Firavun onu küçümsedi ve kavminin dikkâtini aklının basitliğine, verdiği cevap ile soru arasında bir bağlantı olmadığına çekti. Bu, kavmini hayrete düşürme amacına yönelik bir tavırdı, bir yandan da Musa’nın aklının hafifliğini sergilemek istiyordu. Firavun, başta söylediği türden, yine Musa’nın bir özelliğini ileri sürüp onun deliliğinden dem vurunca, Musa ona şu karşılığı verdi: “Şayet aklınızı kullansanız.” Yani eğer ben deli isem, sizin aklınız var mı ki sınırı bilinsin de ötesine geçilebilsin? Bu karşılıklı konuşma gösteriyor ki, kendi makulü (akledip anladığı) ile perdelenmiş nefis, Hakk’ın bilinmesine, risalet ve şeriatın hikmetine ulaşamaz. Bunlara tabi olmayı içine sindiremez. Tabi olmayı benimseyemez. Bilakis, benliğiyle öne çıkar. Bilginlik ve Rablık talebiyle belirginleşir. İlahi risalete üstünlük kurar. “Benden başkasını ilah edinirsen, ant olsun ki seni zindanlıklardan ederim.” sözünün anlamı budur. 30-Musa: Sana mübiyn (apaçık) bir şey getirmiş olsam da mı? dedi.

ŞUARÂ SURESİ • 881

31-Firavun: Doğru söyleyenlerden isen, haydi getir onu! diye karşılık verdi. 32-Bunun üzerine Musa asâsını atıverdi; bir de ne görsünler, asâ apaçık koca bir yılan (oluvermiş)! 33-Elini de (koynundan) çıkardı; o da seyredenlere bembeyaz görünen (nur saçan bir şey oluvermiş)! 34-Firavun, çevresindeki ileri gelenlere: Bu, dedi, doğrusu çok bilgili bir sihirbaz! 35-Sizi sihriyle buyurursunuz? yurdunuzdan çıkarmak istiyor. Şimdi ne

36-Dediler ki: Onu ve kardeşini eğle ve şehirlere toplayıcı görevliler gönder; 37-Ne kadar bilgisi derin sihirbaz varsa sana getirsinler. 38-Böylece sihirbazlar belli bir günün tayin edilen vaktinde bir araya getirildi. 39-Halka: Siz de toplanıyor musunuz (haydi hemen toplanın), denildi. 40- (Firavun’un adamları:) sihirbazlara uyarız, dediler. Eğer üstün gelirlerse, herhalde

Musa’yı istilaya uğramaktan koruyan, üzerinde galibiyet ve üstünlük kurulmasını engelleyen apaçık şey, kutsi parlak nur ve arştan gelen aydınlık delildi. Ki ruhanilik ufkunda kalp onunla kaynaşmış, nefis ve kuvvetler ise onun karşısında aciz kalmıştı. Bu da davasında doğruluğunun deliliydi.İki akli gücünü ifade ediyordu: nazari ve ameli akıl gücünü. Aynı zamanda, nurani heyeti ve kahır gücünü de ifade ediyordu. Nihayet birincisi, üstün hikmetle pekiştirilmiş kutsi bir kuvvete dönüştü ki mücadele esnasında düşmanın ezilmesinde, mugalata sırasında hasmın savulmasında ona dayanılır. İkincisi ise, kâmil kudretle pekiştirilmiş meleki bir güce dönüştü ki kuvvetler içinde ona galip gelmeye çalışanı, kudretle muhalefet etme çabasında olanı aciz bırakır. Musa (a.s), kalbin zikrine dayanarak kutsi kuvvet asasını atınca, güce dayalı galibiyet hususunda yılanlığı apaçık bir yılana dönüştü. Meleki elini de göğüs cebinden çıkarınca, parlaklığı ve nuraniliği karşısında bakanlar hayrete düştüler.

882 • TEFSİRİ KEBİR / TE’VİLÂT

41-Sihirbazlar geldiklerinde Firavun’a: Şayet biz üstün gelirsek, muhakkak bize bir ücret vardır değil mi? dediler. 42-Firavun cevap verdi: Evet, o takdirde hiç şüphe etmeyin, gözde kimselerden de olacaksınız. 43-Musa onlara: Ne atacaksanız atın! dedi. 44-Bunun üzerine iplerini ve değneklerini attılar ve: Firavun’un kudreti hakkı için elbette bizler galip geleceğiz, dediler. 45-Sonra Musa asâsını attı; bir de ne görsünler, onların uydurduklarını yutuveriyor! 46- (Bunu görünce) sihirbazlar derhal secdeye kapandılar. 47.48- «Âlemlerin Rabbine, Musa ve Harun’un Rabbine iman ettik» dediler. 49-Firavun, (kızgınlık içinde) dedi ki: Ben size izin vermeden ona iman ettiniz ha! Demek ki size sihri öğreten büyüğünüzmüş o! Ama şimdi (size yapacağımı görecek ve) bileceksiniz: Ant olsun, ellerinizi ve ayaklarınızı çaprazlama kestireceğim, hepinizi astıracağım! 50- «Zararı yok, dediler, (nasıl olsa) biz şüphesiz Rabbimize döneceğiz.» 51- «Biz, ilk iman edenler olduğumuz için Rabbimizin hatalarımızı bağışlayacağını umarız.» 52-Musa’ya: Kullarımı edileceksiniz, diye vahyettik. geceleyin yola çıkar; çünkü takip

53-Firavun da şehirlere (asker) toplayıcılar gönderdi: 54- «Esasen bunlar, sayıları az, bölük pörçük bir cemaattir.» 55- «(Böyle iken) kesinkes bizi öfkelendirmişlerdir.» 56- «Biz ise, elbette uyanık (ve yekvücut) bir cemaatiz.» (diyor ve dedirtiyordu). 57.58-Ama (sonunda) biz onları (Firavun ve kavmini), bahçelerden, pınarlardan, hazinelerden ve değerli bir yerden çıkardık. 59-Böylece, bunlara İsrailoğullarını mirasçı yaptık. 60-Derken (Firavun ve adamları) gün doğumunda onların ardına düştüler.

ŞUARÂ SURESİ • 883

Firavuni nefis ve kuvvetleri hayrete düşüp acizlik gösterince, kendilerini beden arzından çıkarmasından, bozgunculuğunun ve bedendeki liderliğinin kötülüğünü engellemesinden, tasallut ve istilasını engellemesinden korkunca, şeytani kuvvetleri saldılar, nefsani dürtüleri uyandırdılar, vehmi ve hayali kuvvetler şehirlerine gönderdiler. Oralardaki bütün sihirbazları topladılar. Türlü mugalata ve kuşku uyandırma yöntemleriyle vesvese ve kuruntu ilka etsinler diye. Bunlar da toplantı zamanında hazır bulundular. Bütün nefsani, bedensel ve ruhani kuvvetlerin bir araya geldiği bir toplantıydı bu. Sırra yönelik ve kutsi huzurda toplanılmıştı. Derken tahayyüli ve vehmi iplerini, kuruntu ve vesvese asalarını attılar, nefs-i emmare firavunun ve kuvvetlerinin izzetiyle galip geldiklerinin vehmedilmesini sağlamak, saygı ve makam elde etmek, liderlik ve saltanat makamına yakın olmak için. Kutsi kuvvet yılanı, tevhidin gücüyle onları yuttu. Hakikât nuruyla onların uydurduklarını kaptı. Vehim, hayal ve tahayyül sihirbazları boyun eğdiler. Çünkü aletlerini, güçlerini yitirmişlerdi. Kalp Musa’sına ve Akıl Harun’una tabi olmanın yakini nuruyla onların Rabbine inandılar. Böylece, elleri ve ayakları kesilmiş oldu. Türlü hilelerle, tuzaklarla, entrikalarla beden arzında çalışmaktan, geçim talebinden, lezzet ve şehvet elde etmekten, bedensel kuvvetler mülkünde liderlik ve saltanat ile tasarrufta bulunmaktan alıkondular. Çünkü nefse muhalefet etmiş, kalbe uymuşlardı. Bu yüzden, nebati nefsin dallarına asıldılar; riyazet, kahır ve siyasetle hareketlerini icra etmeleri engellendi. Onlar da kalbe tabi olmak, Hakk’a yönelişleri esnasında sırla haşir neşir olmak suretiyle Rablerine döndüler. Kutsi nur sayesinde yalanları ve uydurmaları şeklinde belirginleşen hataları bağışlandı. Kalp Musa’sına, duyuların sakinliği ve nefsani kuvvetlerin dinginliği gecesinde ruhani kuvvetleri vahdaniyet huzuruna varmak üzere yola çıkarması, heyulani madde denizinden geçirmesi vahyedildi. 61-İki topluluk birbirini görünce, Musa’nın adamları: İşte yakalandık! dediler. 62-Musa: Asla! dedi, Rabbim şüphesiz benimledir, bana yol gösterecektir.

884 • TEFSİRİ KEBİR / TE’VİLÂT

63-Bunun üzerine Musa’ya: Asan ile denize vur! diye vahyettik. (Vurunca deniz) derhal yarıldı (on iki yol açıldı), her bölük koca bir dağ gibi oldu. 64-Ötekilerini de oraya yaklaştırdık. 65-Musa ve beraberinde bulunanların hepsini kurtardık. 66-Sonra ötekilerini suda boğduk. 67-Şüphesiz, bunda bir ibret vardır; ama çokları iman etmiş değillerdir. 68-Şüphesiz, Rabbin, işte O, mutlak galip ve engin merhamet sahibidir. 69- (Rasûlüm!) Onlara İbrahim’in haberini de naklet. 70-Hani o, babasına ve kavmine: Neye tapıyorsunuz? demişti. 71- «Putlara tapıyoruz ve onlara tapmaya devam edeceğiz» diye cevap verdiler. 72-İbrahim: Peki, dedi, yalvardığınızda onlar sizi işitiyorlar mı? 73-Yahut size fayda ya da zarar verebiliyorlar mı? 74-Şöyle cevap verdiler: Hayır, ama biz babalarımızı böyle yapar bulduk. 75-76- İbrahim dedi ki: İyi ama, ister sizin, ister önceki atalarınızın; neye taptığınızı (biraz olsun) düşündünüz mü? 77-İyi bilin ki onlar benim düşmanımdır; ancak âlemlerin Rabbi (benim dostumdur); 78-Beni yaratan ve bana doğru yolu gösteren O’dur. 79-Beni yediren, içiren O’dur. 80-Hastalandığım zaman bana şifa veren O’dur. 81-Benim canımı alacak, sonra beni diriltecek O’dur. 82-Ve hesap günü hatalarımı bağışlayacağını umduğum O’dur. Nefis Firavunu telvinler içinde organ tabiatları şehirlerinden ordularını toplayarak onları takibe koyuldu. Liderliğinin ve mülkünün elinden gitmesinden çekiniyordu. Kalbin ve tabilerinin egemenliğinden, ülkesine ve destekçilerine hakim olmasından dolayı büyük bir kin duyuyordu. Az kalsın onları yakalayacaktı. Kalp Musa’sı, karşı karşıya

ŞUARÂ SURESİ • 885

geldiklerinde, yüz yüze kaldıklarında, Hakk’ın emri uyarınca kutsi kuvvet asasını heyulani denizine vurdu. Heyulani deniz haklar ve hazlar olmak üzere iki kısma ayrıldı. Musa ve kavmi tecrit yoluyla kurtuldular. Düşmanları hazlardan men edilmek ve haklara mecbur edilmek suretiyle nefsani lezzet bahçelerinden, bu bahçelerin zevk ve arzu pınarlarından, saklanmış hazinelerinden ve sebeplerinden, iştah çekici unsurlarına meyletmekten çıkarıldılar. Musa ve ailesi de ayrılmak suretiyle denizden çıktı. Nefis firavunu ve kavmi de topluca suda boğuldular. “Neye tapıyorsunuz?” bir şeye, arzu ederek, severek ve dost edinerek bağlanan, yanı başında duran kimse, ona tapmaktadır, onunla Rabbinden perdelenmektedir, onun yanında durmakla kemalinden yoksun kalmaktadır. Böyle bir kimse muvahhidin düşmanıdır. Çünkü bir olan Hakk’ın yanında başkasının varlığı ancak vehimle mümkün olabilir. Başkasına ibadet etmeye sevk eden de şeytandır. Bu başkasına ibadet eden kimsenin belirgin özelliği ise zulüm ve düşmanlıktır. Muvahhidin şühudunda Hak’tan başkasının ne zararı ne de yararı söz konusudur. Hak’tan başkası kendiliğinden görüp işitemez de. Çünkü muvahhid, her nefsin yaptıklarının üzerinde kaim olan Hakk’ı müşahede etmektedir. Bütün fiil sebepleri O’nun isimlerinin huzurundandır ve O’ndan kaynaklanmaktadırlar. Nitekim, İbrahim (a.s) şöyle demektedir: “Beni yaratan ve bana doğru yolu gösteren O’dur. Beni yediren, içiren O’dur.” … O halde yaratan, yol gösteren, yediren, içiren, hasta düşüren, şifa veren, öldüren ve dirilten O’dur. “Allah’tan gayrı taptıklarınız hani nerede? Size yardım edebiliyorlar mı veya kendilerine (olsun) yardımları dokunuyor mu?… Şimdi artık bizim ne şefaatçilerimiz var, ne de yakın bir dostumuz.” ayetleri de bu anlamı pekiştirici mahiyettedir. Burası fena makamıdır ve bu makamın günahı da ancak varlık kalıntısının bulunması şeklinde olur. Bu yüzden İbrahim (a.s) halinin günahından korkmuş ve Allah’tan zatının nuruyla bu günahı bağışlamasını dilemiş ve şöyle demiştir: “Ve hesap günü hatalarımı bağışlayacağını umduğum O’dur.” Yani büyük kıyamette , varlık kalıntısının zuhur etmesinden dolayı, beni yoksunlukla cezalandırmayacağını umduğum Odur. 83-Rabbim! Bana hikmet ver ve beni iyiler arasına kat. 84-Bana, sonra gelecekler içinde, iyilikle anılmak nasip eyle!

886 • TEFSİRİ KEBİR / TE’VİLÂT

85-Beni, Naîm cennetinin vârislerinden kıl. 86-Babamı da bağışla (ona tevbe ve iman nasip et). Çünkü o sapıklardandır. 87- (İnsanların) dirilecekleri gün, beni mahcup etme. 88-O gün, ne mal fayda verir ne de evlât. 89-Ancak Allah’a kalb-i selim (temiz bir kalp) ile gelenler (o günde fayda bulur). 90- (O gün) cennet, takvâ sahiplerine yaklaştırılır. 91-Cehennem de azgınlara apaçık gösterilir. 92.93-Onlara: Allah’tan gayrı taptıklarınız hani nerede? Size yardım edebiliyorlar mı veya kendilerine (olsun) yardımları dokunuyor mu? denilir. 94.95-Artık onlar, o azgınlar ve İblis orduları, toptan oraya tepetaklak (cehenneme) atılırlar. 96-Orada birbirleriyle çekişerek şöyle derler: 97-Vallahi, biz gerçekten apaçık bir sapıklık içindeymişiz. 98-Çünkü, biz sizi âlemlerin Rabbi ile eşit tutuyorduk. 99-Bizi ancak o günahkârlar saptırdı. 100.101-Şimdi artık bizim ne şefaatçilerimiz var, ne de yakın bir dostumuz. 102-Ah keşke bizim için (dünyaya) bir dönüş daha olsa da, müminlerden olsak! 103-Bunda elbet (alınacak) büyük bir ders vardır; ama çokları iman etmezler. 104-Şüphesiz Rabbin, işte O, mutlak galip ve engin merhamet sahibidir. 105-Nuh suçladılar. kavmi de Peygamberleri (Mürselleri) yalancılıkla

106-Kardeşleri Nuh onlara şöyle demişti: (Allah’a karşı gelmekten) sakınmaz mısınız? 107-Bilin ki ben, size gönderilmiş güvenilir bir resulüm. 108-Artık Allah’a karşı gelmekten sakının ve bana itaat edin.

ŞUARÂ SURESİ • 887

109-Buna karşı sizden hiçbir ücret istemiyorum. Benim ecrimi verecek olan, ancak âlemlerin Rabbidir. 110-Onun için, Allah’dan korkun ve bana itaat edin. 111-Onlar şöyle cevap verdiler: Sana düşük seviyeli kimseler tâbi olup dururken, biz sana iman eder miyiz hiç! 112-Nuh dedi ki: Onların yaptıkları hakkında bilgim yoktur. 113-Onların hesabı ancak Rabbime aittir. Bir düşünseniz! 114-Ben iman eden kimseleri kovacak değilim. 115-Ben ancak apaçık bir uyarıcıyım. 116-Dediler ki: Ey Nuh! (Bu davadan) vazgeçmezsen, iyi bil ki, taşlanmışlardan olacaksın! 117-Nuh: Rabbim! dedi, kavmim beni yalancılıkla suçladı. 118-Artık benimle onların arasında sen hükmünü ver. Beni ve beraberimdeki müminleri kurtar. 119-Bunun üzerine biz onu ve beraberindekileri, o dolu geminin içinde (taşıyarak) kurtardık. 120-Sonra da geri kalanları suda boğduk. 121-Doğrusu bunda büyük bir ders vardır; ama çokları iman etmezler. 122-Şüphesiz Rabbin, işte O, mutlak galip ve engin merhamet sahibidir. 123-Âd (kavmi) de Peygamberleri (Mürselleri) yalancılıkla suçladı. 124-Kardeşleri Hûd onlara şöyle demişti: (Allah’a karşı gelmekten) sakınmaz mısınız? 125-Bilin ki, ben size gönderilmiş güvenilir bir Resulüm. 126-Artık Allah’a karşı gelmekten sakının ve bana itaat edin. 127-Buna karşı sizden hiçbir ücret istemiyorum. Benim ecrimi verecek olan, ancak âlemlerin Rabbidir. 128-Siz her yüksek yere bir alâmet dikerek eğleniyor musunuz? 129-Temelli kalacağınızı umarak sağlam yapılar mı ediniyorsunuz? 130-Yakaladığınız zaman, zorbalar gibi mi yakalıyorsunuz? 131-Artık Allah’dan korkun ve bana itaat edin.

888 • TEFSİRİ KEBİR / TE’VİLÂT

132.134-Bildiğiniz şeyleri size veren, size davarlar, oğullar, bağlar, pınarlar ihsan eden (Allah’a karşı gelmek) den sakının. 135-Doğrusu sizin hakkınızda muazzam bir günün azabından endişe ediyorum. 136- (Onlar) şöyle dediler: Sen öğüt versen de, vermesen de bizce birdir. 137-Bu, öncekilerin geleneğinden başka bir şey değildir. 138-Biz azaba uğratılacak da değiliz. 139-Böylece onu yalancılıkla suçladılar; biz de kendilerini helâk ettik. Doğrusu bunda büyük bir ibret vardır; ama çokları iman etmezler. 140-Şüphesiz Rabbin, işte O, mutlak galip ve engin merhamet sahibidir. 141-Semûd (kavmi) de Peygamberleri (Mürselleri) yalancılıkla suçladı. 142-Kardeşleri Sâlih onlara şöyle demişti: (Allah’a karşı gelmekten) sakınmaz mısınız? 143-Bilin ki, ben size gönderilmiş güvenilir bir Resulüm. 144-Artık Allah’a karşı gelmekten sakının ve bana itaat edin. 145-Buna karşı sizden hiçbir ücret istemiyorum. Benim ecrimi verecek olan, ancak âlemlerin Rabbidir. 146.148-Siz burada, bahçelerin, pınarların içinde; ekinlerin, salkımları sarkmış hurmalıkların arasında güven içinde bırakılacak mısınız (sanırsınız)? 149- (Böyle sanıp) dağlardan ustaca evler yontuyorsunuz (oyup yapıyorsunuz). Sonra, beka makamında hak ile tahakkuk etmede istikamet istiyor ve şöyle diyor: “Rabbim! Bana hikmet ver ve beni iyiler arasına kat.” Bana hikmet ve Hak ile hükmetme yeteneği bahşet. Ki âlemin ıslahına ve halkın kemaline sebep kıldığın kimselerden olayım. Beni kendin için mahbup kıl, ki senin mahlukatın da ebediyete kadar beni sevsinler. Benim için “sonra gelecekler içinde, iyilikle anılmak nasip eyle!”

ŞUARÂ SURESİ • 889

Hiç kuşkusuz, bir şeyi seven kimsenin onu sık sık iyilikle anması kaçınılmazdır. Bu, lazımın melzum yerine zikredilmesi türünden bir şeydir. “Ancak Allah’a kalb-i selim ile gelenler başka.” Yani kalbi temiz olarak Allah’a gelen kimse başka. Kalbin temiz ve selamette olması da iki şekilde olur: Birincisi, fıtrat itibariyle istidat eksikliğinden beri olması. İkincisi, yetişme esnasında nefsin sıfatlarının oluşturduğu perdelerden uzak olması. Bu ayetlerin akışı içinde zikredilen bütün nebilerin ruh veya kalp olarak tevil edilmesi mümkündür. Resullerin kavimlerinin onları yalanlamaları da nefsani kuvvetlerin, ruhanilerin edebiyle edeplenmekten, kâmillerin ahlakıyla ahlaklanmaktan kaçınmaları şeklinde tevil edilebilir. “Sakınmaz mısınız?” rezilliklerden kaçınmaz mısınız? “Bilin ki ben, size gönderilmiş güvenilir bir resulüm” Hak’tan aldığım hikmetleri ve yakini manaları, vehimlere ve tahayyüllere bulaşmamış olarak size tebliğ yoluyla iletiyorum. 150-Artık Allah’dan korkun ve bana itaat edin. 151.152-Yeryüzünde (Arzda) bozgunculuk yapıp dirlik düzenlik vermeyen aşırı gidenlerin emrine uymayın. 153-Dediler ki: Sen, olsa olsa iyice büyülenmiş birisin! 154-Sen de ancak bizim gibi bir insansın. Eğer doğru söyleyenlerden isen, haydi bize bir mucize getir. 155-Salih: İşte (mucize) bu dişi devedir; onun bir su içme hakkı vardır, belli bir günün içme hakkı da sizindir, dedi. 156-Ona bir kötülükle ilişmeyin, yoksa sizi muazzam bir günün azabı yakalayıverir. 157-Buna rağmen onlar deveyi kestiler; ama pişman da oldular. 158-Bunun üzerine onları azap yakaladı. Doğrusu bunda, büyük bir ders vardır; ama çokları iman etmezler. 159-Şüphesiz Rabbin, işte O, mutlak galip ve engin merhamet sahibidir. 160-Lût kavmi de Peygamberleri (Mürselleri) yalancılıkla suçladı. 161-Kardeşleri Lût onlara şöyle demişti: (Allah’a karşı gelmekten) sakınmaz mısınız? 162-Bilin ki, ben size gönderilmiş güvenilir bir Resulüm.

890 • TEFSİRİ KEBİR / TE’VİLÂT

163-Artık Allah’a karşı gelmekten sakının ve bana itaat edin. 164-Buna karşı sizden hiçbir ücret istemiyorum. Benim ecrimi verecek olan, ancak âlemlerin Rabbidir. 165-166- Rabbinizin sizler için yarattığı eşlerinizi bırakıp da, insanlar içinden erkeklere mi yaklaşıyorsunuz? Doğrusu siz sınırı aşmış (sapık) bir kavimsiniz! 167-Onlar şöyle dediler: Ey Lût! (Bu davadan) vazgeçmezsen, iyi bil ki, sürgün edilmişlerden olacaksın! 168-Lût: Doğrusu, dedi, ben sizin bu işinizden tiksinmekteyim! 169-Rabbim! (vebalinden) kurtar. Beni ve ailemi, onların yapageldiklerinden

170-Bunun üzerine onu ve bütün ailesini kurtardık. 171-Ancak bir kocakarı müstesna. O, geride kalanlardan (oldu). 172-Sonra diğerlerini helâk ettik. 173-Üzerlerine öyle bir yağmur yağdırdık ki… Uyarılanların (fakat yola gelmeyenlerin) yağmuru ne de kötü! 174-Elbet bunda büyük bir ibret vardır; fakat çokları iman etmezler. 175-Şüphesiz Rabbin, işte O, mutlak galip ve engin merhamet sahibidir. 176-Eyke halkı da Mürselleri (Peygamberleri) yalancılıkla suçladı. 177-Şuayb onlara şöyle demişti: (Allah’a karşı gelmekten) sakınmaz mısınız? 178-Bilin ki, ben size gönderilmiş emin bir resulüm. 179-Artık Allah’a karşı gelmekten sakının ve bana itaat edin. 180-Buna karşı sizden hiçbir ücret istemiyorum. Benim ücretimi verecek olan, ancak âlemlerin Rabbidir. 181-Ölçüyü tastamam yapın, (insanların hakkını) eksik verenlerden olmayın. 182-Doğru terazi ile tartın. 183-İnsanların hakkı olan şeyleri kısmayın. Yeryüzünde (arzda) bozgunculuk yaparak karışıklık çıkarmayın. 184-Sizi ve önceki nesilleri yaratan (Allah) dan korkun.

ŞUARÂ SURESİ • 891

185-Onlar şöyle dediler: Sen, olsa olsa iyice büyülenmiş birisin! 186-Sen de, ancak bizim gibi bir beşersin. Bil ki, biz seni ancak yalancılardan biri sayıyoruz. 187-Şayet doğru sözlülerden isen, üstümüze gökten azap yağdır. 188-Şuayb: Rabbim yaptıklarınızı en iyi bilendir, dedi. 189-Velhasıl, onu yalancı saydılar da, kendilerini o gölge gününün azabı yakalayıverdi. Gerçekten o, muazzam bir günün azabı idi! 190-Doğrusu bunda büyük bir ders vardır; ama çokları iman etmezler. 191-Şüphesiz Rabbin, işte O, mutlak galip ve engin merhamet sahibidir. 192-Muhakkak ki o (Kur’an) âlemlerin Rabbinin indirmesidir. 193.195- (Rasûlüm!) Onu Rûhu’l-emîn (Cebrail) uyarıcılardan olasın diye, apaçık Arap diliyle, senin kalbine indirmiştir. 196-O, şüphesiz daha öncekilerin Kitablarında da vardır. 197-Benî İsrail bilginlerinin onu bilmesi, onlar için bir delil değil midir? 198.199-Biz onu Arapça bilmeyenlerden birine indirseydik de, bunu onlara o okusaydı, yine ona iman etmezlerdi. 200.201-Onu günahkârların kalplerine böyle soktuk. Onun için, acıklı azabı görünceye kadar ona iman etmezler. 202-İşte bu (azap) onlara, kendileri farkında olmadan, ansızın geliverecektir. 203-O zaman: Bize (iman etmemiz için) mühlet verilir mi acaba? diyeceklerdir. 204- (Durmadan mucize talebiyle) onlar bizim azabımızı mı çarçabuk istiyorlardı? 205.206-Ne dersin! Eğer biz onları yıllarca yaşatıp nimetlerden faydalandırsak, sonra tehdit edilmekte oldukları (azap) başlarına gelse! 207-Faydalandırıldıkları nimetler onlara hiç yarar sağlamayacaktır. 208.209-Biz hiçbir memleketi, öğüt vermek üzere (gönderdiğimiz) uyarıcıları olmadan yok etmemişizdir. Biz zalim değiliz.

892 • TEFSİRİ KEBİR / TE’VİLÂT

210-O’nu (Kur’an’ı) şeytanlar indirmedi. 211-Bu onlara düşmez; zaten güçleri de yetmez. 212-Şüphesiz onlar, vahyi işitmekten uzak tutulmuşlardır. “Artık Allah’tan korkun.” tecrit ve tezkiye esnasında Allah’tan sakının “ve bana itaat edin.” aydınlanma ve erdemlerle bezenmede bana uyun. “Buna karşı sizden hiçbir ücret istemiyorum.” Sizin yanınızdaki lezzetleri ve cüzi idrakleri talep etmiyorum, çünkü benim onlara ihtiyacım yoktu. “Benim ecrimi verecek olan, ancak âlemlerin Rabbidir.” O, bana külli mana ve hikmetleri ilka eder, kutsi leziz nurlarıyla aydınlatır beni. “Onu şeytanlar indirmedi.” Çünkü şeytanların bir şeyi indirmesi, ancak istidatların pislik, hile, düzen, hainlik, kalleşlik gibi rezillikler bakımından uyumlu oluşları nedeniyle nefislerin kabul etmesi durumunda gerçekleşir. Çünkü şeytanların idrakleri vehim ve hayal türündendir. Bu yüzden, nefsin sıfatlarından arınan, vehim ufkundan kutsi tarafa yükselen, nefsi, ruhani nurlarla, parlak alevli lambalarla aydınlanan, faal akılla bütünleşmek suretiyle aklı parlayan, en yüce âlemden irfan ve hakikât almaya başlayan kimseye şeytanların inmesi uygun düşmediği gibi ona inmeleri de imkânsızdır. Sonra şeytanların irfanı, hakikâtleri, külli anlamları ve şeriatları kapmaları da mümkün değildir. Çünkü onlar, ruh semasından, en yüce melekuttaki konuşmaları dinlemekten uzak tutulmuşlardır. Kutsi nurların yakıcı alevleriyle ve akli burhanlarla kovalanmışlardır. Çünkü vehmin kapasitesi kalbin ufkunun ve sadrın makamının ötesine geçip sırra ulaşamaz. Böyle iken en yüce ufukta olup yaklaşıp da iyice yakın olana ulaşması mümkün müdür? 213-O halde sakın Allah ile beraber başka ilaha (varlık vererek) kulluk edip yalvarma, sonra azap edilenlerden olursun! 214- (Önce) en yakın akrabanı uyar. 215-Sana uyan müminlere (merhamet) kanadını indir. 216-Şayet sana karşı gelirlerse de ki: Ben sizin yaptıklarınızdan muhakkak ki uzağım. 217-Sen O mutlak galip Aziyz ve engin merhamet sahibi Rahıym’e güvenip dayan. 218-O ki, kıyam (ayağa kalktığın zaman )da seni görüyor.

ŞUARÂ SURESİ • 893

219-Secde edenler arasında dolaşmanı da (görüyor). “O halde, sakın Allah ile beraber başka ilaha kulluk edip yalvarma.” Nefsin zuhur etmesi suretiyle başka varlığa varlık vererek yönelme, çokluk yüzünden birlikten perdelenme. “Sonra azap edilenlerden olursun.” Uyum ve murakabe şeklinde inmekle olmasa da şeytanların telkiniyle azap çekersin. Nitekim, bir ayette şöyle buyrulmuştur: “Şeytan onun dilediğine katmaya kalkışır.” (Hac, 52) çünkü vahyin alınması sırasında şeytanların inmesinden, beraberliklerinden ve saptırmalarından emin olunsa da uyarıda ve uyarılanların akıllarının ve nefislerinin düzeyine inip telkinde bulunmalarından emin olunmaz. “En yakın akrabanı uyar.” İstidatları senin istidadına yakın, fıtrat itibariyle halleri senin haline uygun olanları uyar. Çünkü kabul, ancak nefis itibariyle bir nevi türdeşlik ve ruhların yakınlığı ile gerçekleşir. “Kanadını indir.” Sana tabi olan müminlerin mertebesine inerek onların üzerine koruyucu kanatlarını indir, ki onlara anlayacakları dilleriyle hitap edesin, onları bulundukları makamdan yükseltip yukarı çıkarasın. Aksi takdirde sana tabi olmaları mümkün olmaz. “Şayet sana karşı gelirlerse…” tortuların çöreklenip kalıcılaşmasından ve perdelerin yoğunluğundan dolayı sana karşı gelirlerse, onların kuvvetinden, kudretinden, kendi kuvvet ve kudretinden uzaklaş, Allah’ın fiillerinde fena bulup tevekkül et. Çünkü onlar da, sen de Allah’ın dilemediği bir şeye güç yetiremezsiniz. Ancak O’nun dilediği olur. Tevekkülünde ve kendi fiillerinden fena bulmanda O’nun fiillerinin kaynakları olan izzeti-ki asilerden dilediğini onunla kahreder ve onları perdeleyip imandan alıkoyar-ve rahmeti-ki onunla merhamet eder ve hidayet ehlinden dilediklerine hidayet edermüşahede et. Çünkü perdelenmişler, O’nun kahrı ve celaliyle perdelenirler, hidayete erenler de O’nun lütuf ve cemaliyle doğru yolu bulurlar. Senin bu hususta hiçbir yetkin yoktur. Sen dilediğini doğru yola iletemezsin. Ama Allah dilediğini hidayete erdirir. “O ki…seni görüyor.” Senin yanında hazır bulunuyor ve seni koruyor kıyama “kalktığın zaman…” küçük kıyamet sırasında hayatta, orta kıyamet sırasında fıtratta ve büyük kıyamet sırasında istikamet üzere vahdette seni koruyor. “Dolaşmanı da…” Allah’ın fiilleri, sıfatları ve zatı içinde nefis, kalp ve ruh olarak fanilik çerçevesinde faniler zümresi arasında dolaşmanı, ilk yaratılıştan önce de Allah’ta fena bulmuş ataların olan Nebilerin sulplerinde dolaşmanı görüyor.

894 • TEFSİRİ KEBİR / TE’VİLÂT

220-Her şeyi işiten Semî, her şeyi bilen Alîm O’dur. 221-Şeytanların ise kime ineceğini size haber vereyim mi? 222-Onlar, günaha, iftiraya düşkün olan herkesin üstüne inerler. 223-Bunlar, (şeytanlara) kulak verirler ve onların çoğu yalancıdırlar. 224-Şairler(e gelince), onlara da sapıklar uyarlar. 225.226-Onların her vâdide başıboş dolaştıklarını ve gerçekte yapmadıkları şeyleri söylediklerini görmedin mi? 227-Ancak iman edip iyi işler yapanlar, Allah’ı çok çok ananlar ve haksızlığa uğratıldıklarında kendilerini savunanlar başkadır. Haksızlık edenler, hangi dönüşe (hangi akıbete) döndürüleceklerini yakında bileceklerdir. “Çünkü her şeyi işiten…Odur.” Söylediklerini işitir. “Her şeyi bilen O’dur.” Bildiklerini de bilir. Söylediklerinin ve bildiklerinin şeytanların sözleri ve telkinleri olmadığını bilir. De ki: “ …size haber vereyim mi?” bu ifade yüce Allah’ın “bu onlara düşmez; zaten güçleri de yetmez.” sözünün anlamını pekiştirmeye yöneliktir. Çünkü iftira ve günah; bulanık, habis, karanlık, süfli ve aradaki münasebet ve uyumdan dolayı şeytanlardan destek gören, türdeşlik nedeniyle onların telkinlerine ve inişlerine müsait nefislerin hususiyetidir. Ki bunlar arasında vezinli veya vezinsiz şiirsel kıyaslardan ve batıl yalanlardan oluşan hayali süslere binen şairler de yer alırlar. Bu hususta ancak sapık şaşkınlar şairlere uyarlar, onların yalan yanlış sözlerini, iftiralarını kabul ederler. Ama marifetleri, hakikâtleri, adabı, öğütleri, ahlak kurallarını, faziletleri ve insanlara faydalı olan şeyleri nazım şeklinde takdim ederek, onları bu tür erdemleri talep etmeye teşvik edenler, buna yönelik arzularını arttıranlar müstesnadır. Doğrusunu Allah herkesten daha iyi bilir.

NEML SURESİ • 895

NEML SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1 Tâ. Sîn. İşte bunlar Kur’an’ın, apaçık Mübiyn bir Kitab’ın âyetleridir. 2-Mü’minler için bir huda (hidayet rehberi) ve bir büşra(müjde)dir. 3-Onlar ki, salâtı (namazı) ikame ederler, zekat’ı verirler ve onlar ahirete de yakinen inanırlar. “Tâ. Sîn.” Yani, aslı nefsin sıfatlarından temizlik, asıl itibariyle istidadın noksanlıklardan beri olması olan “Tâ. Sîn. Mîm.” de (Şuara Suresinde) zikredilen bu büyük sıfatlar “Kur’an’ın… ayetleridir.” yani Kur’ani aklın ayetleridir. Bu da bütün kemalatı batıni olarak kapsayan hamdi istidattır. Büyük kıyamette zuhur edip fiilde tebarüz edince Furkan’a dönüşürler. “Bir huda (hidayet rehberi) ve büşra(müjde)dir.” ifadesi “Tâ. Sîn. Mîm.” (Şuara) suresindeki “ Mîm” in yerini almaktadır. Çünkü Hakk’ı bulmak, vasıl olmak suretiyle müjdeye nail olmak, ancak ilmi kemalden sonra olabilir. Bilindiği gibi, “tekamül” ettirmek demek olan, başkasını doğru yola, hidayete iletmek, “kemal” dediğimiz ilmin ayrılmaz parçasıdır. Buna sahip olununca öbürü için de yeterlilik kazanılmış olur. Bu ikisi (hidayet ve müjde) “Tâ. Sîn. Mîm.” Zikredilen sıfatlara işaret etmek için yer alan “tikle” edatının mamulleri ve halleri konumundadırlar. Nitekim, böyle de zikredilmiştir. Yani müminler için, tevhid ilmine kesin olarak inanan yakin sahipleri için hidayet veren ve müjdeleyendir. “Onlar…kılarlar…” huzur ve murakabe namazını eda ederler. “Zekâtı verirler.” Nefislerin sıfatlarının zekâtını verirler. Tecrit ve mücahede ile temizlenirler. “Ahirete de” müşahede makamına da “ kesin olarak iman ederler.” Yani mükaşefe halinde bizzat gözlemlemeye kesin olarak inanırlar. Rasul de onları buna hidayet eder. Onları zat cennetiyle ve en büyük başarıyla müjdeler.

896 • TEFSİRİ KEBİR / TE’VİLÂT

4-Şüphesiz biz, ahirete inanmayanların işlerini kendilerine süslü gösterdik; o yüzden bocalar dururlar. 5-İşte bunlar, azabı en ağır olanlardır; ahirette en çok ziyana uğrayacaklar da onlardır. 6- (Rasûlüm!) Şüphesiz ki bu Kur’an, hikmet sahibi ve her şeyi bilen Allah tarafından sana verilmektedir. 7-Hani Musa, ailesine şöyle demişti: Gerçekten ben bir ateş gördüm. (Gidip) size oradan bir haber getireceğim, yahut bir ateş parçası getireceğim, umarım ki ısınırsınız! 8-Oraya geldiğinde şöyle seslenildi: Ateşin bulunduğu yerdeki ve çevresindekiler mübarek kılınmıştır! Âlemlerin Rabbi Allah, Subhan (eksikliklerden münezzeh)dir.! “Şüphesiz…ahirete inanmayanların…” nefislerinin kemalatı ve amellerinin heyetleriyle süslenmesi sebebiyle perdelenmiş kimseler “bocalar dururlar.” Hakk’ın sıfatlarını ve tecellilerinin nurlarını idrak etme karşısında gözleri kördür. Aksi takdirde, kendi sıfatları ve fiilleriyle perdelenmezlerdi, bilakis onlardan fena bulurlardı. “İşte bunlar, azabı en ağır olanlardır.” Perdelenmişlik ateşiyle, sıfat tecellileri lezzetlerinden yoksunlukla azap çekerler. “Ahirette de …onlar…” büyük kıyamette zatın keşfi makamında “en çok ziyana uğrayanlar” olacaklardır. Çünkü, kendi sıfatlarından ve fiillerinden oluşan perdeleri alabildiğine kalın ve koyu olacaktır. İki cennetten ve lezzetlerinden nasipsiz olacaklardır. “Şüphesiz bu Kur’an…verilmektedir.” Bu Kur’ani akıl “tarafından…” ilk sıfattaki vahdet cemi aynından sana verilmektedir.Ki onunla teklik huzuru arasında perde yoktur. Bilakis, onun kendisi en kutsal hicaptır ki, furkani akıllardan bütün istidatlara, onların erbaplarına sabit insani aynlardan feyiz bahşetmektedir. “Hikmet sahibidir.” tam ve sonsuz hikmet, her şeyi kapsayan kuşatıcı ilim sahibidir. Hakk’ın ilimleri ve hikmetleri kapsamında Kalp Musa’sının nefisten, zahiri ve batıni hislerden oluşan ailesine “durun…” dediği vakti de zikret. Yerinizde durun, şaşırmayın, hareket ederek vaktimi karıştırmayın. “Gerçekten…ben gördüm.” Basiret gözüyle “bir ateş” gördüm. Ama ne büyük bir ateş! Faal akıl ateşiydi o. “ size oradan bir haber getireceğim.” Allah’ın yoluna dair bilgi getireceğim. Musa o an, hayvani kuvvetler

NEML SURESİ • 897

sürülerini güttüğü ve hayvani nefisle evlendiği için Allah’a giden yolu yitirmişti. “Yahut bir ateş parçası getireceğim.” Ateşin yanına vardığım ve onunla aydınlandığım zaman sizi aydınlatacak bir ışık şulesi getireceğim. “Umarım ki ısınırsınız.” Bedene meyletme, ona dayanma, tutkulu arzularına eğilim gösterme soğuğundan ısınırsınız. Bu ateşin hareketiyle benim cennetlerime özlem duyarsınız, benim sevgimle de sadır makamına iştiyakla yönelirsiniz. “Oraya geldiğinde şöyle seslenildi: …mübarek kılınmıştır.” Hayırları çoğaltılmıştır. “Ateşin bulunduğu yerdekiler” yani, İlahi sıfatların tecellileriyle, hakiki kemalatın vecdiyle ve nübüvvetten konuşma makamıyla ateşe ulaşan Kalp Musa’sı ile “ateşin çevresindekiler” ruhani kuvvetler ve semavi melekler mukaşefe nurlarıyla, ilimlerin sırlarıyla, kutsi hüküm ve teyitlerle, sır ve zevk halleriyle mübarek kılınmışlardır. “Âlemlerin Rabbi Allah, Subhan’dır” eksikliklerden münezzeh; nefsani sıfatlardan, bedensel örtülerden, noksanlık ve ayıplardan tecerrüt etmek suretiyle Allah’ın zatını tenzih et! 9-Ey Musa! İyi bil ki, Ben, mutlak galip “Aziyz”, “Hakiym” hikmet sahibi Allah’ım! 10-Asanı at! Musa (asayı atıp) onu yılan gibi deprenir görünce dönüp arkasına bakmadan kaçtı. (Kendisine dedik ki): Ey Musa! Korkma; çünkü benim huzurumda mürseller (peygamberler) korkmaz. 11-Ancak, kim haksızlık eder, sonra, işlediği kötülük yerine iyilik yaparsa, bilsin ki ben (ona karşı da) çok bağışlayıcı “Ğafur”, çok merhamet sahibi “Rahıym”im. 12-Elini koynuna sok da kusursuz bembeyaz çıksın. Dokuz mucize ile Firavun ve kavmine (git). Çünkü onlar artık yoldan çıkmış bir kavim olmuşlardır. 13-Mucizelerimiz onların gözleri önüne serilince: «Bu, apaçık bir büyüdür» dediler. 14-Kendileri de bunlara yakînen inandıkları halde, zulüm ve kibirlerinden ötürü onları inkâr ettiler. Bozguncuların sonunun nice olduğuna bir bak! “Ben…Allah’ım!” Senin nefsini ve her şeyi kendinde yok etmek suretiyle kahreden güçlü “Aziyz” olan Allah’ım! “Hakiym” Hikmet

898 • TEFSİRİ KEBİR / TE’VİLÂT

sahibi… sana hikmeti öğreten ve seni bu hikmet aracılığıyla mükâleme makamına ileten benim. “At!…” kutsiyet şualarının birleşiminden meydana gelen kutsi nefsinin asasını at. Riyazet ile kontrol etmekten halef olarak bırak. Salıver, hareket etmesine engel olma. Çünkü o aydınlanmıştır. “Onu…görünce…” kımıldadığını, hareket ettiğini görünce. Zuhur etmek suretiyle galip gelmiş “yılan gibi…” görünce. “döndü…” Hakk’ın tarafına döndü ve “kaçtı…” nefsin zuhur etmesinden korktu. “Arkasına bakmadı…” yani dönüp bakmadı ve varlık kalıntısını yakalamakla meşgul oldu. “Korkma!” nefsin istilasından ve perdenin zuhur etmesinden korkma. Çünkü nefis, irade ile ölmesinden ve riyazetle fena bulmasından sonra dirilir de kendi başına bağımsız kalırsa ve kendi emrini uygulayan bir müstebit gibi hareket ederse, bu takdirde bir perde ve sınama aracı olur. Ama ruhun nuru ve Hakkani muhabbetle kımıldayan bir yılan gibi benim emrimle hareket ederse, o takdirde perde olmaz. “Çünkü benim huzurumda mürseller korkmaz.” Fena sonrası beka ile gönderdiğim ve nefislerini kendi hayatımla dirilttiğim Resuller korkmazlar. “Ancak haksızlık edenler” başka. İstikamet vaktinden ve beka makamının muhkemleşmesinden önce nefsin zuhuru ile zulmedenler başka. Bu, içinde bulunduğu hal açısından bir zulümdür, bundan tevbe edip bağışlanma dilemesi ve sınavdan geçirilmekten korkması gerekir. “Sonra…yerine iyilik yaparsa…” korkarak, nefsi ezmek suretiyle günahını giderirse, nefsin şerrinden Hakk’ın tarafına sığınırsa “işlediği kötülük yerine…” işlediği kötülüğe karşılık olarak tevbe ederse. Nefsi hangi sıfatla zuhur etmişse, ondan pişmanlık duyarsa “bilsin ki ben çok bağışlayıcıyım.” kendi nurumla nefsinin karanlıklarını örterim. “Çok merhamet sahibiyim.” Bağışlama ve örtmeden sonra kendisiyle zahir olduğu sıfatının yerine kaim olan sıfatımla ona merhamet ederim. “Elini…sok.” ilmi aklı “ koynuna” nefis elbisesi altında kalbe bitişik olarak sol koynuna sadır (göğüs) kısmına sok. “Bembeyaz olarak çıksın.” kudret sahibi nurani bir şey olarak çıksın. “Kusursuz olarak.” telvin olmadan, kendi sıfatlarından biriyle zuhur etmeden. Bilakis nurla aydınlanmış olarak.

NEML SURESİ • 899

“Dokuz mucize ile…” Yani, kutsi nefis ile diri ilmi akıl arasındaki bu iki mucize (ayet) ile git. Biri kalbin hayatıyla aydınlanmıştır, ikincisi de onun nuruyla. Bunlar sana verilen dokuz mucize arasında yer alırlar. İşte bunlar, o dokuz mucizeden ikisidir. Geri kalan yedi mucize ise kelamcıların terminolojisinde “yedi kadim” olarak nitelendirilmiştir ki, bunlar Hakk’ın kalbe tecelli ettiği yedi İlahi sıfattır. Ki kalp böylece O’nun sıfatlarının yerine kaim olur. Bunlar: hayat, kudret, ilim, irade, semi ve basar sıfatlarıdır. Kötülüğü emreden, benliğiyle perdelenmiş nefis Firavunu ve “kavmi” , kuvvetleri ile konuş. Hangi sıfatla ve hangi mazharda ve nerede firavunluğuyla zuhur ederse ona bu sıfatlarla git. “Çünkü onlar artık yoldan çıkmış bir kavim olmuşlardır.” Kendileri olarak zuhur etmek suretiyle Hak dinden ve ibadetinden çıkıp hevanın dinine girmiş ve tevhidi inkâr etmişlerdir. “Mucizelerimiz onların gözlerinin önüne serilince.” ayetlerimiz görünür ve aydınlık şekilde onların önüne konulunca hayrete düştüler. “Onları inkâr ettiler.” Nefislerinin sıfatlarıyla ve muhalefetleriyle zuhur ederek mucizelerimizi inkâr ettiler. “Zulüm ve kibirlerinden ötürü…” nefisleri ilim ve akıl yoluyla bunlara kani olduğu halde firavunluklarından, büyüklenmeyi alışkanlık haline getirdiklerinden ve adalet melekesine sahip olmadıklarından dolayı onları inkâr ettiler. “…Nice olduğuna bak!” katran denizinde boğulmak suretiyle belirginleşen akıbetlerine bir bak. Çünkü beden arzında tuğyan ederek bozgunculuk yapmışlardı. 15-And olsun ki biz, Davud’a ve Süleyman’a ilim verdik. Onlar: Bizi, mümin kullarının birçoğundan üstün kılan Allah’a hamd olsun, dediler. 16-Süleyman Davud’a vâris oldu ve dedi ki: Ey insanlar! Bize kuş dili öğretildi ve bize her şeyden (nasip) verildi. Doğrusu bu apaçık bir lütuftur. 17-Süleyman’ın, cinlerden, insanlardan ve kuşlardan müteşekkil orduları toplandı; hepsi bir arada (onun tarafından) düzenli olarak sevk ediliyordu. “Ant olsun ki biz, Davud’a…verdik.” Ruh Davud’una ve “Süleyman’a” kalp Süleyman’ına “ilim” verdik. Onlar genel Rabbani sıfatlarla sıfatlanmışlardı. “Bizi, mümin kullarının birçoğundan üstün kılan Allah’a hamd olsun.” şeklindeki sözlerinden de bu anlaşılıyor.

900 • TEFSİRİ KEBİR / TE’VİLÂT

Kalp “Süleyman” ı kral olan Ruh “Davud” una siyaset, nübüvvet ve hidayet olarak varis oldu. “Ve dedi ki: Ey insanlar!…” Yani, bedensel kuvvetlerin başına reis olduğu zaman onlara seslendi ve şöyle dedi: “Bize kuş dili öğretildi.” Ruhani kuvvetler kuşlarının dili öğretildi. “Ve bize her şeyden verildi.” külli ve cüzi idraklerden, kesbi ve Vehbi kemalattan verildi. “Doğrusu bu apaçık bir lütuftur.” Bu zahir bir kemaldir ki, bu kemale sahip olan kişi başkalarından üstün olur, onlara ağır basar. “Süleyman’ın…orduları toplandı.” Vehmi ve hayali kuvvetler cinlerinden ve onların etkenlerinden, zahiri duyu insanlarından ve ruhani kuvvetler kuşlarından oluşan orduları, heva rüzgârının boyun eğdirilmesi ve musallat olması, ameli akılla hükmetmesi neticesinde toplandı. Süleyman, mutedil mizaç perdesine konmuş sadır kürsüsü üzerinde oturmuştu. “Hepsi bir arada düzenli olarak sevk ediliyordu.” Baştakiler, sondakilerin yetişip aynı hizaya gelmeleri için durdurulurdu. Akli görüş uyarınca konumlanıyorlardı. Bazısı ifrata kaçıp ileri gitmez, bazısı da tefrite düşüp geride kalmazdı. 18-Nihayet Karınca vâdisine geldikleri zaman, bir karınca: Ey karıncalar! Yuvalarınıza girin; Süleyman ve ordusu farkına varmadan sizi ezmesin! dedi. 19- (Süleyman) onun sözünden dolayı gülümsedi ve dedi ki: Rabbî evzi’nî en eşrure nı’meteke’lletî enamte aleyye ve alâ valideyye ve en e’amele salihan terdâhu ve edhılnî birahmetike fî ibadike’ssalihîyn. / Ey Rabbim! Beni, gerek bana gerekse ana-babama verdiğin nimete şükretmeye ve hoşnut olacağın iyi işler yapmaya muvaffak kıl. Rahmetinle, beni iyi kulların arasına kat. “Nihayet karınca vadisine geldikleri zaman…” ilmi hikmet yolunda bayağı melekeleri kat ederken mal ve sebepler biriktirme hırsı karıncası vadisine geldiklerinde “Bir karınca…dedi.” Kötülük melekesi ve hırs etkenlerine kaynaklık eden meleke. Söylendiğine göre akıl gücü onun ayağını kırdığı, hızlı yürüyüşünden dolayı tabiatına ve tabiatının gereklerine muhalefet ettiği için topal kalmıştı. “Ey karıncalar!…” zapt edilemez hırs etkenleri “Yuvalarınıza girin; Süleyman ve ordusu…sizi

NEML SURESİ • 901

ezmesin!” yuvalarınızda, yerlerinizde ve karargâhlarınızda saklanın, ki kalp ve ruhani kuvvetler, öldürmek ve yok etmek suretiyle sizi kırmasınlar. İşte bu, faziletli melekeler kazanmak ve ahlakı dengelemek suretiyle gerçekleştirilen hükmi bir seyirdir. Yoksa sıfatların tecellileriyle fena bulunduğu sırada büyüğünden küçüğüne kadar karıncalar için ne bir ayn kalır ne de eser. “Süleyman, onun sözünden dolayı gülümsedi.” Bayağı melekelerin ortadan kalkması ve faziletli melekelerin gerçekleşmiş olması nedeniyle sevindi. Bunun üzerine kendisine, sıfatlarıyla ve fiilleriyle sıfatlanmak, nefsinin sıfatlarından ve fiillerinden fena bulmak şeklinde bahşettiği nimete, anne ve babasına, yani ruha ve nefse, ruhun kemalinden ve aydınlığından, nefsin de ondan etkilenmeye açık olmasından ibaret olan nimete şükretmesini muvaffak kılması için dua etti ve “Ey Rabbim! Beni, gerek bana gerekse ana-babama verdiğin nimete şükretmeye ve hoşnut olacağın iyi işler yapmaya muvaffak kıl.” Sıfatlarının tecellilerinin hakkını yerine getirmede ve senin vechin ve zatının nuru için eda ettiğim kalbi ibadetlerde istikamet üzere olmamı sağla. “Beni…kat.” rahmetinle “iyi kullarının arasına.” Yani zatının kemaliyle, âlemin salahının ve kullarının kemalinin sebebi olan kâmiller zümresine kat beni. 20- (Süleyman) kuşları gözden geçirdi ve şöyle dedi: Hüdhüd’ü niçin göremiyorum? Yoksa kayıplara mı karıştı? 21-Ya bana (mazeretini gösteren) apaçık bir delil getirecek ya da onun canını iyice yakacağım yahut onu boğazlayacağım! 22-Çok geçmeden (Hüdhüd) gelip: Ben, dedi, senin bilmediğin bir şeyi öğrendim. Sebe’den sana çok doğru (ve önemli) bir haber getirdim. 23-Gerçekten, onlara (Sebelilere) hükümdarlık eden, kendisine her şey verilmiş ve büyük bir tahtı olan bir kadınla karşılaştım. 24-Onun ve kavminin, Allah’ı bırakıp güneşe secde ettiklerini gördüm. Şeytan, kendilerine yaptıklarını süslü göstermiş de onları doğru yoldan alıkoymuş. Bunun için doğru yolu bulamıyorlar. “Gözden geçirdi…” ruhani kuvvetler kuşlarının durumunu. Düşünen kuvvet Hüdhüd’ünü kuşlar arasında göremedi. Çünkü düşünen kuvvet, vehmin emrine girdiği zaman tahayyül eder. Böyle bir durumda düşünme gücü kayıptır, daha doğrusu yoktur. Düşünme gücü olabilmesi

902 • TEFSİRİ KEBİR / TE’VİLÂT

için akla itaat etmesi gerekir. “Onun canını iyice yakacağım.” vehme itaat etmekten alıkonmak ve akla itaat etmek hususunda güçlü bir riyazete tabi tutacağım. “Yahut onu boğazlayacağım.” Öldüreceğim. Yahut “ bana apaçık bir delil getirecek” tir. Ya da bu davranışı, özünün saflığı ve zatının aydınlığı nedeniyle zaten aklın emrinde gerçekleşmiş olacaktır ve bu hareketine dair bana açık bir delil getirecektir. “Çok geçmeden…” kutsi bir varlık olduğu için riyazet zamanı fazla sürmedi, temiz olduğu için öldürülmesine gerek kalmadı. Derken, apaçık bir delille çıkıp geldi. En sahih yöntemlerle delilleri düzenleyip sunmakta mahir olmuştu. Dedi ki: “Ben, senin bilmediğin bir şeyi öğrendim.” Beden şehrinin hallerine, küllilerle birlikte cüzileri de idrak etmeye dair şeyler öğrendim. Çünkü kalp kendi başına, bizzat ancak külli şeyleri idrak eder ve bunları kıyas terkibinde, sonuç çıkarmada, görüşler ve fikirler istimbat etmede cüzi şeylere eklemez. Bunu gerçekleştirdiği zaman, bütün âlemlerin hallerini ihata eder, iki cihanın iyiliklerini bir araya getirir. “Sebe’den sana…getirdim.” ceset şehrinden “doğru bir haber.” apaçık, duyularla müşahede edilen bir haber getirdim. “Gerçekten, onlara hükümdarlık eden…bir kadınla karşılaştım.” Bundan maksat, mutasavvıfların ıstılahında nefis olarak isimlendirilen hayvani ruhtur. “Kendisine her şey verilmiştir.” Bedeni yöneteceği, bedene hükmetmesini sağlayan tüm sebepler verilmiş. “Ve büyük bir tahtı var…” bedensel tabiattan ibaret bir tahtı var ve ona dayanmaktadır, mutedil mizaçtan müteşekkil unsuri yalın tabiatlardan yükselişi heyetiyle bu tahta kurulmaktadır. Ya da Sebe şehri cismani âlem, taht da arş olarak yorumlanabilir. “Onun ve kavminin…secde ettiklerini gördüm.” Hak’tan perdelenmiş geçimlik, dünyevi akıl güneşine boyun eğip emrine girmek, hükmünü kabul etmek suretiyle secde ettiklerini gördüm. Ruhun emrine uymuyorlardı, tevhid kervanına katılmıyorlardı, Hakk’ın emrine uymuyor, ona ibadet etmiyorlardı. “Kendilerine…süslü göstermiş.” vehim şeytanı “yaptıklarını…” bedensel şehvet ve lezzetleri elde etmekten, cismani kemalatı gerçekleştirmekten ibaret amellerini onlara süslü göstermiştir. “Onlar…alıkoymuş…” Hakk’ın yolundan, adaletli erdem yolunda yürümekten menetmiş. “Bunun için doğru yolu bulamıyorlar.” tevhidi ve dosdoğru yolu bulamıyorlar.

NEML SURESİ • 903

25- (Şeytan böyle yapmış ki) semalarda ve arzda gizleneni açığa çıkaran, gizlediğinizi ve açıkladığınızı bilen Allah’a secde etmesinler. 26- “O” Allah’dır. İlah yoktur ancak “O” vardır. Aziym Arş’ın Rabbi’dir. 27- (Süleyman Hüdhüd’e) dedi ki: Doğru mu söyledin, yoksa yalancılardan mısın, bakacağız. “ …Allah’a secde etmesinler” diye. Yani onları doğru yoldan alıkoymuş ki, içlerinde potansiyel olarak bulunan kemalatlarını fiiliyata çıkarmak üzere boyun eğmesinler, itaat etmesinler. “Gizleneni açığa çıkaran.” Ruhlar semalarından ve cisim arzında gizlenmiş potansiyel kemalatı dışarı çıkarır. “Gizlediğinizi…bilir.” Onların içinde bilkuvve bulunan ve perdeleyici amellerle gizledikleri, istidatta mevcut olduğu halde, akıl düzeyine çıkmaları engellenen kemalatı bilir. “Açıkladığınızı bilir.” Karanlık heyetlerden, bayağı ahlaklardan sergilediğiniz şeyleri de bilir. “İlah yoktur ancak “O” vardır” Kulluk ancak O’na yönelik gerçekleştirilir, sadece O’na boyun eğilir. “Aziym Arş’ın Rabbi” dir. Her şeyi kuşatan arşın sahibidir “O” Allah’dır. O’nun arşının azameti ve büyüklüğü karşısında nefis Belkıs’ının tahtı ne de küçüktür! Böyle iken nasıl Allah’a itaat etmezsin de nefis Belkıs’ının tahtının sevgisiyle Ona itaat etmekten perdelenirsin?! “Doğru mu söyledin…bakacağız.” akli bir yöntemle sapıklıklarını ifade etmekte ve bütün hallerini kavramış gibi davranmada doğru mu söylüyorsun “Yoksa yalancılardan mısın?” göreceğiz. Yoksa vehme mi tabi oldun, fasit hayalleri mi düzdün, anlayacağız. 28-Şu mektubumu götür, onu kendilerine ver, sonra onlardan biraz çekil de, ne sonuca varacaklarına bak. 29- (Süleyman’ın mektubunu alan Sebe’ melikesi,) «Beyler, ulular! Bana çok önemli bir mektup bırakıldı» dedi. 30- «Mektup Süleyman’dandır, Bismillahirrahmanirrahiym rahmân ve rahîm olan Allah adıyla (başlamakta) dır. /

31- «Bana baş kaldırmayın, teslimiyet gösterip bana gelin, diye (yazmaktadır)».

904 • TEFSİRİ KEBİR / TE’VİLÂT

32- (Sonra Melike) dedi ki: Beyler, ulular! Bu işimde bana bir fikir verin. (Bilirsiniz) siz yanımda olmadan (size danışmadan) hiçbir işi kestirip atmam. 33-Onlar, şu cevabı verdiler: Biz güçlü kuvvetli kimseleriz, zorlu savaş erbabıyız; buyruk ise senindir; artık ne buyuracağını sen düşün. 34-Melike: Hükümdarlar bir memlekete girdiler mi, orayı perişan ederler ve halkının ulularını alçaltırlar. (Herhalde) onlar da böyle yapacaklardır, dedi. 35-Ben (şimdi) onlara bir hediye göndereyim de, bakayım elçiler ne (gibi bir sonuç) ile dönecekler. 36- (Elçiler, hediyelerle) Süleyman’a gelince şöyle dedi: Siz bana mal ile yardım mı ediyorsunuz? Allah’ın bana verdiği, size verdiğinden daha iyidir. Hediyenizle (ben değil) siz sevinirsiniz. “Şu mektubumu götür…” ameli hikmeti ve İlahi şeriatı götür. “Onu kendilerine ver, sonra onlardan biraz çekil de, ne sonuca varacaklarına bak.” İtaat edip boyun eğmeyi kabul edecekler mi, yoksa yüz mü çevirecekler? “Mektup Süleyman’dandır…” çünkü kalpten sudur etmiş ve fikir vasıtasıyla nefse ulaştırılmıştır. “Rahman ve Rahim olan Allah’ın adıyladır.” İstidat bahşetmek, onun içinde potansiyel olarak bulunan aletleri akıl düzeyine çıkarmak, ona uygun ahlak ve sıfat mahiyetindeki kemalatı bahşetmek niteliğine sahip olan zatın adıyladır. “Bana baş kaldırmayın.” Galibiyet kurmaya, istila etmeye kalkışmayın. “Bana gelin…” boyun eğmiş ve teslim olmuş olarak. Melike’nin “Beyler, ulular! Bu işimde bana bir fikir verin.” diye başlayan sözleri, nefsin, kabiliyetine, cevherinin temizliğine, görkem ve hakimiyet heyeti sayesinde kendi kuvvetlerinin desteği ve müşavereleri olmadan kabul etmesine imkân olmamakla birlikte, kuvvetlerine karşı muhalefet edebildiğine işaret etmektedir. Bir memleketin perişan edilmesi, üstün ve şerefli olanlarının zelil kılınması, bunların hazlardan ve lezzetlerden men edilmelerine, kuvvetlere galip gelip istila eden unsurların riyazetle ezilmelerine işarettir. “Ben onlara bir hediye göndereyim.” Maddi idrakler, nefsani şehvetler, vehmi ve hayali lezzetler mallarından, heyulani maddeler desteğinden oluşan bir hediyeyi dürtüler, iç güdüler ve etkenler eliyle süslü gösterip kolaylaştırmak suretiyle onlara göndereyim de “bakayım.” Kabul

NEML SURESİ • 905

edecek mi, yumuşayarak nefse meyledecek mi? Yoksa onu reddedecek de Hakk’a meyilde kararlılık mı gösterecek? “Allah’ın bana verdiği…” yakini marifetler, kutsi hakikâtler, akli lezzetler ve nurani müşahedeler “size verdiğinden daha iyidir.” Size verdiği maddi, hayali ve vehmi süslerden daha iyidir. “Hediyenizle siz sevinirsiniz.” Biz değil. Biz ancak Allah katındaki nimetlerle seviniriz, yukarıda zikredilen şeylerle değil. 37-Onlara geri dön! İyi bilsinler ki, kendilerine asla karşı koyamayacakları ordularla gelir, onları muhakkak surette hor ve hakir halde oradan çıkarırız! 38- (Sonra Süleyman müşavirlerine) dedi ki: Ey ulular! Onlar teslimiyet gösterip bana gelmeden önce, hanginiz o melikenin tahtını bana getirebilir? 39-Cinlerden bir ifrit: Sen makamından kalkmadan ben onu sana getiririm. Gerçekten bu işe gücüm yeter ve bana güvenebilirsiniz, dedi. 40-Kendisin de Kitaptan (Allah tarafından verilmiş) bir ilmi olan kimse ise: Gözünü açıp kapamadan ben onu sana getiririm, dedi. (Süleyman) onu (melikenin tahtını) yanı başına yerleşmiş olarak görünce: Bu, dedi, şükür mü edeceğim, yoksa nankörlük mü edeceğim diye beni sınamak üzere Rabbimin (gösterdiği) lûtfundandır. Şükreden, ancak kendisi için şükretmiş olur, nankörlük edene gelince, o bilsin ki, Rabbimin hiçbir şeye ihtiyacı yoktur, çok kerem sahibidir. “Onlara dön.” Elçi olarak gönderilmiş ve kendilerini çelmek üzere hediyeler sunan tahayyül gücüne yönelik bir hitaptır bu. “Onlara…ordularla geliriz…” ruhani kuvvetlerden ve İlahi nurların desteğinden oluşan ordularla üzerlerine geliriz. “Asla karşı koyamayacaklar…” bu ordulara karşı koyacak güçleri yoktur. “Onları muhakkak surette…oradan çıkarırız.” zorla, istila ederek ve ezerek oradan “hor ve hakir halde” çıkarırız. “Onlar..” tabiat olarak ve mertebe olarak zelil olurlar. Çünkü mertebeli gerçekte de aşağıdır, tıynetleri alçaktır. Adapla nurlanmasından önce aşağıydı. “Onlar teslimiyet gösterip bana gelmeden önce…” nefsin ve kuvvetlerinin ahlak ve ibadetle yaklaşmalarından önce. Çünkü tabiat kuvvetlerini amel ve adapla terbiye edip boyun eğdirmek, hayvani nefsi ve kuvvetlerini ahlak ve melekelerle terbiye edip boyun eğdirmekten daha yakın ve daha kolaydır.

906 • TEFSİRİ KEBİR / TE’VİLÂT

İfrit’ten maksat, vehimdir. Çünkü vehim, tabiat kuvvetlerini korku ve ümitle kendine boyun eğdirir, sonra vehmi etkenlerle ve ortama uygun beklentilerle onları amel etmeye sevk eder. “Sen makamından kalkmadan önce…” sadır makamında bulunduğun, sır makamına yükselmediğin sürece. Çünkü sır makamına yükselmeden sonra sır, hidayet bulmuş olması hasebiyle fiilinden uzaklaşır. Kitaptan bir ilmi olan kimse ise, bir kısım ilme sahip olan ameli akıldır. Bu bir kısım ilim ise, ameli hikmet ve şeraittir. Bunlar levhi mahfuzdan emrine verilmiş, yakınlaştırılmıştır. Kemal olgusu, şeref, güzel nam ve şöhret ve keramet sevdirilerek itaate teşvik edilmiştir. “Gözünü açıp kapamadan önce…” sen kendine bakmadan, senin için gerekli olduğu üzere, hakikâtleri, külli marifetleri idrak etmek, ayni hakikâtleri müşahede etmek için kutsi âlem içinde kendi âlemine yükselmeden önce. Çünkü ameli kemal, zevk ve keşif kemalinden önce gelir. “Onu yanı başına yerleşmiş olarak görünce…” kendisiyle bütünleşmiş haliyle sabit, itaate yatkın, şehevi etkenlerle ve şeytani dürtülerle değişmez olarak görünce, “ bu, dedi, şükür mü edeceğim… diye beni sınamak üzere Rabbimin lûtfundandır.” itaat ederek, şariata uygun amel ederek şükür edecek miyim diye beni sınamaktadır. Ya da başarı anında yolunu izlemeyi sürdürerek, huzura yönelerek, sıfatları değiştirerek ve tecellileri gözeterek itaat etmek suretiyle şükür mü edeceğim, “yoksa nankörlük mü edeceğim…” amelleri görmekle perdelenmek, gurur ve kendini beğenmişlikle Hak’tan yüz çevirmek, makul ve akıl sınırının ötesine geçmemek suretiyle nankörlük mü edeceğim diye beni sınamaktadır. 41- (Süleyman devamla) dedi ki: Onun tahtını bilemeyeceği bir hale getirin; bakalım tanıyacak mı, yoksa tanıyamayanlar arasında mı olacak. 42-Melike gelince: Senin tahtın da böyle mi? dendi. O şöyle cevap verdi: Tıpkı o! (Süleyman şöyle dedi): Bize daha önce (Allah’tan) bilgi verilmiş ve biz Müslüman olmuştuk. 43-Onu, Allah’tan başka taptığı şeyler (o zamana kadar tevhid dinine girmekten) alıkoymuştu. Çünkü kendisi inkârcı bir kavimdendi.

NEML SURESİ • 907

44-Ona: Köşke gir! dendi. Melike onu görünce derin bir su sandı ve eteğini yukarı çekti. Süleyman: Bu, billûrdan yapılmış, şeffaf bir zemindir, dedi. Melike dedi ki: Rabbim! Ben gerçekten kendime yazık etmişim. Süleyman’la beraber âlemlerin Rabbi olan Allah’a teslim oldum. “Onun tahtını bilemeyeceği bir hale getirin.” Riyazet arıcılığıyla adetlerin değiştirilmesi, yerilmeyi gerektiren davranışların terk edilmesi; onun yanında yüksek mertebede olan bedensel heyetleri, bedenin rahat ve lezzetini, ifrat düzeyine ulaşmış yeme, içme ve uyuma gibi davranışları, üstünlük taslayan tabiat kuvvetlerini aşağı, buna karşılık onun katında aşağı mertebede olan meşakkât türlerini, riyazeti, aza kanaat getirmek, geceleri uykusuz kalmak, tefrit düzeyine vardırılan bedensel davranışları ve zayıf bırakılmış ruhani kuvvetleri de yüksek düzeye ulaştırmak suretiyle ters yüz ederek tahtını tanınmaz hale getirin. “Bakalım tanıyacak mı?” özü kurtuluşa ermiş, aslı şerefli, istidadı ve kabul yeteneği güzel olduğu için riyazetle erdemlere ve kemal yollarına ulaşacak mı, “yoksa tanımayanlar arasında mı olacak.” yukarıda zikredilen hususiyetlerin aksine sahip olduğu için. “Melike gelince…” kalbin makamına yükselip onun nuruyla nurlanıp, onun ahlakıyla ahlaklanınca, ordularıyla birlikte boyun eğip teslim olunca; “Senin tahtın da böyle mi?” dendi.” Senin tahtın da bu şekilde değiştirilmiş halde midir, yoksa ilk şekli üzere midir? Yahut, tahtının olması gereken normal şekli bu mudur, önceki şekil midir? Önceki ters yüz edilmiş şekil mi, bu mu olması gereken hali? “ Şöyle cevap verdi: Tıpkı o!” tahtın bu şekli şimdiki halime, önceki şekli de önceki halime uygundur. Yani ben süfli cihete yönelmişken tahtım,o şekle sahipti ve halime uygundu. Ama ben ulvi cihete yönelince, bu düzgün hale geldi ve bu da şimdiki halime uygundur. “Bize…ilim verilmişti.” bu halden önce. Ya da fıtrat misakı esnasında ezelde bize ilim verilmişti. “…Olmuştuk…” dünya hayatımızdan önce boyun eğip teslim olmuştuk; ama biz bu misakı unutmuştuk, şimdi hatırladık. “Onu…taptığı şeyler alıkoymuştu.” Geçimlik akıl güneşi gibi taptığı şeyler onu tevhide dönmekten alıkoymuştu. Çünkü o, Hak’tan perdelenmiş bir kavme mensuptu.

908 • TEFSİRİ KEBİR / TE’VİLÂT

“Ona: Köşke gir! dendi.” Yani, sadır makamı olan köşke gir. Zıtların karşılıklılığından, tabiatların farklılığından arındırılmış, yumuşatılmış bir köşktür bu. Maddelerden tecerrüt sayesinde şeffaflıkta cam gibi olan safi kalbin nurlarından oluşan billurdan yapılmıştır. “Melike onu görünce derin bir su sandı.” Vahdet denizi sandı. Çünkü tecerrüt ve yükselişte vardığı son mertebe buydu, yakınlaşma ve algılamada ulaştığı kemal düzeyinin son noktası burasıydı. Bakışı bunun ötesine geçemiyordu. Bir şey için ötesinde kemal derecesi bulunmayan bir hal o şeyin tevhid olarak varacağı son noktayı temsil eder. Onun mabudun cemali ve matlup olarak gark olacağı en büyük durum da budur. “Eteğini yukarı çekti.” Yani bedene bakan ve beden içinde hareket eden, gazap ve şehvet gücü olmak üzere ikiye arılan süfli tarafını bedensel örtülerden, heyulani giysilerden, bağları kesmek suretiyle soyutladı. Ama amellerinin kalıntısı heyetlerin kılları, bu amellerin bulanıklığından kaynaklanan kara lekeler, izler üzerinde duruyordu. Bu yüzden “Hz. Süleyman, diğer Nebilerden beş yüz yıl sonra cennete girer, bir süre engellenir.” denilmiştir. “Ben gerçekten kendime yazık etmişim.” perdelenmek, vehme bulanmış, arzuların, hevanın tutsağı aklı kulluk sunulan bir ilah edinmekle kendime haksızlık etmişim. “Teslim oldum…” Hakk’ın emrine uymak, tevhid kafilesine katılmak suretiyle “Süleyman’la beraber âlemlerin Rabbi olan Allah’a” teslim oldum. Yukarıda geçen “taht” kelimesinin beden olarak tevil edilmesi durumunda da bu açıklama geçerlidir. Bu arada başka bir yorum daha mümkündür. Şöyle ki: Bundan maksat; onun tahtı var olduğu sürece, kendi makulüyle perdelenmişti. Kalp Süleyman’ına boyun eğmedi. Ancak, ikinci yaratılışında boyun eğdi. Bu takdirde Kitaptan bir ilim verilmiş olan kimseden maksat faal akıldır. Onun tahtı, göz açıp kapayıncaya kadar getirmesinden maksat da, bir anda ikinci bir bedeni icat etmesidir. Bana teslimiyet gösterip gelmelerinden önce, ifadesinin anlamı ise, bedenin maddesinin nefsin kendisine taalluk etmesinden önce olmasıdır. Bir başka şekilde şöyle tevil okunabilir: Tahtın getirilmesi, bulunduğu yerde yok edilmek ve Süleyman’ın huzurunda yeniden icat edilmek şeklinde olmuştur. Ayette geçen “bilememe” den maksat da tahtın şeklinin değişmiş olmasıdır.”

NEML SURESİ • 909

Buna göre kastedilen anlam şudur: Sanki şekli benzemiş. Köşk de ikinci bedenin maddesidir. Buna göre bu köşke girmesi, sureti tanımamasından önce olmuştur. Eteğini çekmesinden maksat ise, kıllar konumundaki bedensel heyetler yok olmadan ilk bedenle bağlarının kesilmesidir. Bu değerlendirme, perdelenmiş eksik nefislerin bir tür bağlarının bulunmasının kaçınılmaz olduğuna ilişkin kurala dayanmaktadır. Allah doğrusunu herkesten daha iyi bilir. 45-Ant olsun ki, «Allah’a kulluk edin!» (demesi için) Semûd kavmine kardeşleri Sâlih’i gönderdik. Hemen birbiriyle çekişen iki zümre oluverdiler. 46-Sâlih dedi ki: Ey kavmim! İyilik dururken niçin kötülüğe koşuyorsunuz? Allah’tan mağfiret dileseniz olmaz mı? Belki size merhamet edilir. 47-Şöyle dediler: Senin ve beraberindekilerin yüzünden uğursuzluğa uğradık. Sâlih: Size çöken uğursuzluk (sebebi) , Allah katında (yazılı) dır. Hayır, siz imtihana çekilen bir kavimsiniz, dedi. 48-O şehirde dokuz kişi (elebaşı) vardı ki, bunlar yeryüzünde (arzda) bozgunculuk yapıyorlar, iyilik tarafına hiç yanaşmıyorlardı. 49-Allah’a ant içerek birbirlerine şöyle dediler: Gece ona ve ailesine baskın yapalım (hepsini öldürelim); sonra da velisine: «Biz (Sâlih) ailesinin yok edilişi sırasında orada değildik, inanın ki doğru söylüyoruz» diyelim. 50-Onlar böyle bir tuzak kurdular. Biz de kendileri farkında olmadan, onların planlarını altüst ettik. 51-Bak işte, tuzaklarının âkıbeti nice oldu: Onları da, (kendilerine uyan) kavimlerini de (nasıl) toptan helâk ettik! 52-İşte haksızlıkları yüzünden çökmüş evleri! Anlayan bir kavim için elbette bunda bir ibret vardır. 53-İman edip Allah’a karşı gelmekten sakınanları ise kurtardık. “And olsun…Semud kavmine…gönderdik.” Kalp Salih’ini tevhide davet etmek üzere, dünya geçimi demek olan az su (Semud) ehline gönderdik. “Hemen …iki zümre oluverdiler.” Biri ruhani kuvvetlerden, öbürü de nefsani kuvvetlerden oluşuyordu. “Birbiriyle çekişen.” Biri “ Salih’in getirdiği hakk’dır” derken, öbürü “aksine, onun getirdiği batıldır, biz, hak üzereyiz” diyordu.

910 • TEFSİRİ KEBİR / TE’VİLÂT

“Niçin kötülüğe koşuyorsunuz?” neden kalbin üzerini rezilliklerle bürümek, istila etmek için acele ediyorsunuz? “Dururken…” faziletli ameller işlemek dururken? “Allah’tan mağfiret dileseniz olmaz mı?” tevhid nuruyla nurlanmak, bedenin karanlık heyetlerinden uzak durmak suretiyle bağışlanma dileseniz olmaz mı? “Belki size merhamet edilir.” üzerinize kemal indirilir. “Senin…yüzünden uğursuzluğa uğradık.” bizi hazlardan ve konfordan alıkoyduğun için. “Size çöken uğursuzluk, Allah katındadır.” Hayrınızın da şerrinizin de sebebi Allah’tan kaynaklanır. Bozgunculuk yapan grup; duyular, öfke, şehvet, vehim ve tahayyül güçlerinden oluşuyordu. “Gece ona…baskın yapalım.” nefis gecesi karanlığında onu helak edelim. Kalbin velisi ise ruhtur. Allah’ın onlara tuzak kurmasından maksat, aza dağlarını üzerlerine yıkıp onları kendi mahallerinden ibaret mağaralarından yok etmesi, kavimlerini de ilk nefha olan çığlıkla mahvetmesidir. 54-Lût’u da kavmine şöyle demişti: Göz göre göre hâlâ o hayâsızlığı yapacak mısınız? 55- (Bu ilâhî ikazdan sonra hâlâ) siz, ille de kadınları bırakıp şehvetle erkeklere yaklaşacak mısınız? Doğrusu siz, beyinsizlikte devam edegelen bir kavimsiniz! 56-Kavminin cevabı sadece: «Lût ailesini memleketinizden çıkarın; çünkü onlar (bizim yaptıklarımızdan) uzak kalmak isteyen insanlarmış!» demelerinden ibaret oldu. 57-Bunun üzerine onu ve ailesini kurtardık. Yalnız karısı müstesna; onun geride (azaba uğrayanların içinde) kalmasını takdir ettik. 58-Onların üzerlerine müthiş bir yağmur indirdik. Bu sebeple, uyarılan (fakat aldırmayan) ların yağmuru ne kötü olmuştur! 59- (Rasûlüm!) De ki: Hamd olsun Allah’a, selam olsun seçkin kıldığı kullarına. Allah mı daha hayırlı, yoksa O’na koştukları ortaklar mı? Lut kavminin eşcinsel ilişkiden ibaret hayasızlığı, esas aldığımız bu tevil ve uyarlama yöntemi çerçevesinde nefsani kuvvetlerini ruhani kuvvetlerin arkalarına yanaşması, onları tesir mertebesinden indirmesi, ruhani kuvvetlerin bu şekilde süfli cihetten yanaşan nefsani kuvvetlerden etkilenmesi ve nefsani kuvvetlerin onları bedensel lezzet ve şehvetleri edinmede kullanmak üzere egemenlikleri altına alması anlamındadır.

NEML SURESİ • 911

“De ki: Hamd olsun Allah’a.” Mahlukatından ibaret mazharların üzerine kemalatının zuhur ve sıfatlarının tecelli etmesi suretiyle hamd olsun “O”na. “Selam olsun seçkin kıldığı kullarına.” istidatlarını arındırmak, onları eksiklik ve ayıplardan beri kılmak suretiyle seçtiği kullarına Selam olsun. Hamd, mutlak olarak O’na özgüdür. Çünkü varlıklardan ibaret mazharlarda görünen bütün kemalat O’nun cemal ve celal sıfatlarıdır. O’ndan başkasının bunlarda bir payı yoktur. Seçtiği kullarının zatlarının arılığı, özlerinin istidat eksikliğinden ve perde ayıbından temiz olması da onların üzerindeki selamıdır. Bu iki durumun birlikte gerçekleştiği tam mazharın bilfiil Hz. Nebi olması ise, tafsil makamında cem aynında bu emre muhatap olması, sonra tafsil makamından ayn cemine intikal etmesi ve ondan başlayarak “Allah” a dönmesidir. Ki mutlak hamd O’na özgüdür. Mutlak selam ve mutlak hayır sırf O’nun zatındadır. “Yoksa O’na koştukları ortaklar mı?” varlık ispat ederek veya tesirlerinin olduğunu ileri sürerek kulluk sundukları düzmece tanrılar mı? Çünkü mutlak kemalden ve mutlak “Selam” isminden ibaret olan mutlak kabulden sonra, en kutsal feyiz itibariyle, salt yokluktan başka, sırf mutlak şerden gayri bir şey kalmaz. Bu da mutlak ve salt hayrın karşıtıdır. Böyle iken böyle bir şeyin hayır olması mümkün müdür? 60- (Onlar mı hayırlı) yoksa semaları ve arzı yaratan, semadan size su indiren mi? O suyla, bir ağacını bile bitirmeye gücünüzün yetmediği güzel güzel bahçeler bitirdik. Allah’la beraber başka bir ilâh mı var! Hayır! Doğrusu onlar sapıklıkta devam eden bir güruhtur. 61- (Onlar mı hayırlı) yoksa yeryüzünü (arzı) oturmaya elverişli kılan, aralarından (yer altından ve üstünden) nehirler akıtan, arz için sabit dağlar yaratan, iki deniz arasına engel koyan mı? Allah’la beraber başka bir ilâh mı var? Hayır! Doğrusu onların çoğu (hakikâtleri) bilmiyorlar. 62- (Onlar mı hayırlı) yoksa darda kalana kendine yalvardığı zaman karşılık veren ve (başındaki) sıkıntıyı gideren, sizi arzın halifeleri kılan mı? (Yoksa) Allah’la beraber bir ilâh mı var? Hayır! Ne kadar da kıt düşünüyorsunuz!

912 • TEFSİRİ KEBİR / TE’VİLÂT

63- (Onlar mı hayırlı) yoksa karanın ve denizin karanlıkları içinde size yolu bulduran, rahmetinin (yağmurun) önünde rüzgârları müjdeci olarak gönderen mi? Allah’dan başka bir ilâh mı! Allah, onların koştukları ortaklardan yücedir, a’lî’dir. 64- (Onlar mı hayırlı) yoksa ilk baştan halk’ı yaratan, sonra yaratmayı tekrar eden ve sizi hem semadan hem arzdan rızıklandıran mı? Allah’la beraber bir ilâh mı var? De ki: Eğer doğru söylüyorsanız siz kesin burhanınızı (delilinizi) getirin! 65-De ki: Semalarda ve arzda, Allah’dan başka kimse gaybı bilmez. Ve onlar ne zaman ba’s olacaklarını (diriltileceklerini) de bilmezler. 66-Hayır; onların ahiret hakkındaki bilgileri yetersiz kalmıştır. Dahası, bu hususta şüphe içindedirler. Bunun da ötesinde, onlar ahiretten yana kördürler. 67-İnkârcılar dediler ki: Sahi, biz ve atalarımız, toprak olduktan sonra, gerçekten (diriltilip) çıkarılacak mıyız? 68-Ant olsun ki, bu tehdit bize yapıldığı gibi, daha önce atalarımıza da yapılmıştır. Bu, öncekilerin masallarından başka bir şey değildir. 69-De ki: Yeryüzünde gezin de, günahkârların âkıbeti nice oldu, görün! 70- (Rasûlüm!) Onların yüzünden tasalanma, kurmakta oldukları tuzaklardan ötürü sıkıntı duyma. 71-Onlar: Eğer doğru sözlü iseniz (söyleyin bakalım) bu tehdit ne zaman gerçekleşecek? derler. 72-De ki: Çabucak gelmesini istediğiniz şeyin (azabın) bir kısmı herhalde yakında başınıza gelecektir. 73-Şüphesiz Rabbin, insanlara karşı lütuf sahibidir; fakat insanların çoğu şükretmezler. 74-Rabbin elbette onların kalplerinin gizlediklerini de, açığa vurduklarını da bilir. 75-Semada ve arzda göze görünmeyen hiçbir şey yoktur ki, apaçık mübiyn bir Kitab’da (levh-i mahfuzda) bulunmasın. 76-Doğrusu bu Kur’an, İsrailoğullarına, edegeldikleri şeylerin pek çoğunu anlatmaktadır. hakkında ihtilâf

NEML SURESİ • 913

77-Ve o, müminler için gerçekten bir hidayet rehberi ve rahmettir. 78-Rabbin şüphesiz, onlar arasında hükmünü verecektir. O, mutlak galiptir, her şeyi bilendir. 79-O halde sen Allah’a güvenip dayan. Çünkü, sen apaçık hakikât üzeresin. 80-Bil ki sen ölülere işittiremezsin, arkalarını dönüp giderlerken sağırlara da dâveti duyuramazsın. 81-Sen körleri sapıklıklarından çevirip doğru yola getiremezsin. Ancak, âyetlerimize inanıp da teslim olanlara duyurabilirsin. 82-O söz başlarına geldiği (kıyamet yaklaştığı) zaman, onlara yerden bir dâbbe (mahlûk) çıkarırız da, bu onlara insanların âyetlerimize kesin bir iman getirmemiş olduklarını söyler. 83-O gün, her ümmet içinden âyetlerimizi yalan sayanlardan bir cemaat toplarız da onlar toplu olarak (hesap yerine) sevk edilirler. 84-Nihayet, (hesap yerine) geldikleri zaman Allah buyurur: Siz benim âyetlerimi, ne olduğunu kavramadan yalan saydınız öyle mi? Değilse yaptığınız neydi? 85-Yaptıkları haksızlıktan ötürü, (azaba uğrayacaklarını bildiren) o söz gerçekleşmiştir; artık onlar konuşamazlar. 86-Dinlensinler diye geceyi (karanlık) ve (çalışsınlar diye) gündüzü aydınlık kıldığımızı görmediler mi? İman eden bir kavim için elbette bunda birçok ibretler vardır. “Yoksa semaları ve arzı yaratan mı?” Mutlak müessir, mümkün nitelikli aynlerin tümünü var eden O’nun sıfatları mı tesir ve var etmede daha iyidir, yoksa varlığı olmayan bir şey mi? Varlığı olmayan bir şeyin tesiri ve var etmesi olabilir mi? “Allah’la beraber bir ilâh mı var?” tesir ve var etme hususunda Allah ile beraber başka bir ilah mı var?! “Doğrusu onlar sapıklıkta devam eden bir güruhtur.” Hak’tan sapıyorlar, vehimlere dayanarak batılı ispat etmeye çalışıyorlar. “Yoksa…size yolu bulduran mı?” zatının nuruna sizi ileten mi? “karının…karanlıkları içinde…” varlık (annenizin karnında) ve fiil perdelerinde. “Ve denizin karanlıkları içinde…” yani sıfat perdeleri içinde. “Rüzgârları gönderen mi?” tecelli rahmetinin öncesinde kalpleri dirilten nefha rüzgârlarını gönderen mi? “Yoksa ilk başta yaratan mı?” onların aynlarıyla kendini

914 • TEFSİRİ KEBİR / TE’VİLÂT

gizleyip onların zatlarıyla perdelenen mi? “Sonra yaratmayı tekrar eden mi?” onları cem aynında yok etmek, zatında bastırarak helak etmek veya onları yeni bir yaratılışla izhar etmek ve onları yeniden fıtrata döndürmek suretiyle yeniden yaratan mı? “Ve sizi semadan…rızıklandıran mı?” semadan rahmani gıdalarla “hem arzdan” cismani arzdan nimetlerle sizi rızıklandıran mı? Çünkü marifetler ve hakikâtler sema’dan, hikmet ve ahlak da arz’dan kaynaklanır. “O söz başlarına geldiği zaman…” onların ebedi bedbahtlıklarına karar verdiğimiz ezeli yargıda önceden hükme bağlanan yasa tahakkuk edince “onlara yerden bir dabbe çıkarırız.” farklı heyet ve şekillere sahip bütün nefislerin suretinde bir hayvan (dabbe) ortaya çıkarırız. Bu korkunç bir dabbedir ve onunla ilgili rivayetlerde belirtildiğine göre vücudu ile organları arasında orantı yoktur. Çünkü beden arzından kaynaklanan ahlak ve melekeleri çok farklı özelliklerdedir. Bu da küçük kıyametin hemen öncesinde gerçekleşecektir. Ve bunun şartlarından biri de “onlara söyler…” hayatının ve sıfatlarının lisanıyla onlarla konuşur ki: “insanların ayetlerimize” dirilişe güç yetirdiğimize “kesin iman getirmemiş olduklarını” söyler. 87-Sûr’a üfürüldüğü gün, -Allah’ın diledikleri müstesna-göklerde ve yerde bulunanlar hep dehşete kapılır. Hepsi boyunları bükük olarak O’na gelirler. 88-Sen dağları görürsün de, onları yerinde durur sanırsın. Oysa onlar bulutların yürümesi gibi yürümektedirler. (Bu,) her şeyi sapasağlam yapan Allah’ın sanatıdır. Şüphesiz ki O, yaptıklarınızdan tamamıyla haberdardır (Habir)dir. 89-Kim iyilikle (ilâhî huzura) gelirse, ona daha iyisi verilir. Ve onlar, o gün korkudan emin kalırlar. 90- (Rablerinin huzuruna) kötülükle gelen kimseler ise yüzükoyun cehenneme atılırlar. (Onlara) «Ancak yaptıklarınızın karşılığını görmektesiniz!» (denir). 91.92- (De ki:) Ben ancak, bu şehrin (Mekke’nin) Rabbine-ki O burayı dokunulmaz kılmıştır. kulluk etmekle emrolundum. Her şey de zaten O’na aittir. Bana Müslümanlardan olmam ve Kur’an okumam emredildi. Artık kim doğru yola gelirse, yalnız kendisi için gelmiş olur; kim de saparsa ona de ki: Ben sadece uyarıcılardanım.

NEML SURESİ • 915

93-Ve şöyle de: Hamd Allah’a mahsustur. O, âyetlerini size gösterecek, siz de onları görüp tanıyacaksınız (ama artık faydası olmayacaktır). Rabbin, yaptıklarınızdan habersiz değildir. “Sura üfürüldüğü gün…” ilk üfürme, yani küçük kıyamet günü, ölümü sağlayan üfürme gerçekleştiği zaman “Semalarda ve arzda bulunanlar hep dehşete kapılır.” Akıl sahibi mücerret varlıklar ve bedenli cahiller ya da ruhani ve cismani kuvvetler dehşete kapılır, “Allah’ın diledikleri müstesna…” Allah’ta fena bulan muvahhitler ve Allah ile kaim olan şahitler hariç. “Hepsi… Ona gelirler.” Yeniden diriliş ba’s için mahşer alanına küçültülmüş, zelil, güçsüz, ihtiyarsız olarak O’na gelirler. Veya boyun eğmiş, ölüme ilişkin hükmünü kabullenmiş olarak toplanırlar. “Sen…görürsün…” beden dağlarını ve “onları yerinde durur sanırsın.” yerlerinde sabit olduklarını düşünürsün. “Oysa onlar…yürümektedirler.” yol almakta, bulutlar gibi dağılıp gitmektedirler. Ki etrafa saçılan parçaları uzun bir günde diriliş için yeniden bir araya gelsin. “Allah’ın sanatıdır…” yüce Allah bu üfürmeyi, öldürmeyi, sonra yeniden diriltmeyi kulları amelleriyle cezalandırmak için yapmıştır. Bu, O’na yaraşan sağlam bir sanattır. “Şüphesiz ki O, yaptıklarınızdan tamamıyla haberdardır. Kim iyilikle gelirse…” Allah’a tevbe etmek suretiyle nefsinin sıfatlarından birini silip onun yerine İlahi sıfatlardan birini ikame ederse… “Kötülükle gelen kimse…” nefsinin sıfatlarından biriyle perdelenirse. “Yüzükoyun…atılırlar.” Bünyeleri tersyüz edilerek cehenneme atılırlar. Bunun sebebi de tabiat cehennemi içindeki süfli tarafa yönelik şiddetli meyilleridir. “Ancak…karşılığını görmektesiniz.” amellerinizin suretleriyle cezalandırılmaktasınız. Amellerinizin heyetleri sizin suretleriniz haline gelmiştir. “Ben ancak…emrolundum.” Hak’tan başkasına bakmamakla, iltifat etmemekle sorumlu kılındım. “Ve bu şehrin Rabbine…kulluk etmekle” emrolundum. Kalp şehrinin rabbine… “ki O burayı dokunulmaz kılmıştır.” Nefsin sıfatlarının istilasına karşı korumuş, pislik ehlinin girişine kapatarak güvenli kılmıştır. Bu arada oraya girenle de güvende kılınmışlardır. Böyle bir yükümlülük bana yüklenmiştir ki, yüzükoyun tabiat cehennemine atılmamayım. “Her şey O’na aittir.” Her şey O’nun hakimiyeti ve rububiyeti altındadır. Kullarına vermeyi dilediği

916 • TEFSİRİ KEBİR / TE’VİLÂT

şeyi verir, vermek istemediğini de vermez. Kendisine karşı galip gelmek isteyeni de savar. “Bana Müslümanlardan olmam emredildi.” Allah’ta fena bulmak suretiyle özlerini O’na teslim edenlerden olmam emredildi. “Ve Kur’an okumam emredildi.” Ondaki kemalatın tümünü göstermem, fiile çıkarmam ve beka makamında gerçekleştirmem emredildi. “Ve şöyle de: Hamd Allah’a mahsustur.” Onun övgüye değer sıfatlarıyla sıfatlanmak suretiyle hamdin O’na özgü olduğunu söyle. “O…size gösterecektir.” kalp makamında sıfatlarını size gösterecektir “siz de görüp tanıyacaksınız.” Ya da nefis makamında filleriyle O’nun ayetlerini ve ayetlerinin eserlerinin kahırla göreceksiniz ve orada azap görürken onları bilip tanıyacaksınız. Yahut büyük kıyamet gününde zatın tecellisiyle sura üfürüldüğü zaman semalarda ve arzda bulunanlar külli fena ve kahır yıldırımının etkisiyle dehşete kapılacaklardır. Beka ehlinden olup O’nun “Hayy” esmasının tecelli ettiği, hayatıyla hayat bulunanlar dilediği kimseler müstesna. Bunlar, O’nunla fena bulduktan sonra uyanırlar. Ama herkes O’na küçülmüş, hayat ve varlık derecesinden düşmüş, kahredilmiş olarak gelir. Varlık dağlarını görürsün de onları yerlerinde sabit, zahiri hallerinde kalmış sanırsın. Oysa onlar, gerçekte bulutlar gibi gitmekte, zeval bulmaktadırlar.

KASAS SURESİ • 917

KASAS SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Tâ. Sîn. Mîm. 2-Bunlar, apaçık Mübiyn Kitab’ın âyetleridir. 3-İman eden bir kavim için Musa ile firavun’un haberlerinden bir kısmını sana Hakk olarak okuyacağız. 4-Muhakkak ki firavun, o arz da kendini yüce görmüş ve oranın halkını çeşitli zümrelere ayırmıştı, onlardan bir zümreyi güçsüz buluyordu, bunların oğullarını boğazlıyor, kızlarını ise sağ bırakıyordu. Muhakkak o müfsidiynlerdendi. 5-Biz ise, o arzda (güçsüz düşürülenlere) lütufta bulunmak, onları önderler yapmak ve onları (mukaddes topraklara) vâris kılmak istiyorduk. 6-Ve o arz da onları hakim kılmak; Firavun ile Hâmân’a ve ordularına, onlardan (İsrailoğullarından gelecek diye) korktukları şeyi göstermek (istiyorduk). “Firavun” nefs-i emmare (kötülüğü emreden nefis) üstünlük tasladı ve beden arzında azdı. “halkını…” değişik yolları izledikleri, tevhid ve adalet yolundan, sırat-ı müstakimden uzaklaştıkları için birbirine düşman farklı gruplara bölmüştü. “Onlardan bir zümreyi güçsüz buluyordu.” onlar ruhani kuvvetler ehliydi. “Boğazlıyor…” tesirde ruha uyum gösteren ve bunun sonucunda yücelenleri öldürüyor, onun çağrılarına uymuyor ve kahrediyordu. “Sağ bırakıyordu.” Tesirde nefse uyan, nefsi güçlendirmek, istediği gibi hareket etmek üzere serbest bırakmak suretiyle iyice alçalanları da sağ bırakıyordu. “Muhakkak o… “ beden arzında kötülüğü emrederek bozgunculuk çıkaran “müfsidiynlerden” fesatçılardan idi.

918 • TEFSİRİ KEBİR / TE’VİLÂT

“Biz ise, o yerde güçsüz düşürülenlere lütufta bulunmak…istiyorduk.” Zelil kılınmak, aşağılanmak, tabii amellerde çalıştırılmak, hayvani ve vahşi lezzetlerin elde edilmesinde kullanılmak, oğullarının boğazlanması ve kadınlarının sağ bırakılması şeklinde zayıf düşürülmek istenenlere lütufta bulunup onları azaptan kurtarmak istiyorduk. “Onları…” önde giden reisler yapmak ve onları arzın varisleri ve hakimleri kılmak “istiyorduk.” Firavunu ve kavmini yok ederek onları önderler haline getirmek istiyorduk. “Ve o yerde hakim kılmak” destekleyerek hakim olmalarını temin etmeyi diliyorduk. “Firavuna” nefsi emmareye “ve Haman’a” dünyevi akıl olarak isimlendirilen vehimle karışık akla “ve ordularına” nefsani kuvvetlerden oluşan ordularına “korktukları şeyi” kalp Musa’sının zuhurunu, onun elleriyle mülklerinin ve liderliklerinin yok oluşunu “göstermek” istiyorduk. 7-Musa’nın anasına: Onu emzir, kendisine zarar geleceğinden endişelendiğinde onu denize (Nil nehrine) bırakıver, hiç korkup kaygılanma, çünkü biz onu sana geri vereceğiz ve onu Mürsellerden biri yapacağız, diye bildirdik. 8-Nihayet Firavun ailesi onu yitik çocuk olarak (nehirden) aldı.O, sonunda kendileri için bir düşman ve bir tasa olacaktı. Şüphesiz, Firavun ile Hâmân ve askerleri yanlış yolda idiler. 9-Firavun’un karısı (sepetin içinden erkek çocuk çıkınca kocasına:) Benim ve senin için göz aydınlığıdır! Onu öldürmeyin, belki bize faydası dokunur, ya da onu evlât ediniriz, dedi. Halbuki onlar (işin sonunu) sezemiyorlardı. 10-Musa’nın anasının yüreğinde yalnızca çocuğunun tasası kaldı. Eğer biz, (vaadimize) inananlardan olması için onun kalbini pekiştirmemiş olsaydık, neredeyse işi meydana çıkaracaktı. “Musa’nın anasına…bildirdik.” Basit, fıtratı üzere kalmış, salim nefse, yani nefs-i levvameye (çok kınayan nefis) vahyettik ki “onu emzir…” cüzi idrakler, ilk külli ilimler sütüyle emzir. “Kendisine zarar geleceğinden endişelendiğinde…” nefs-i emmare ve yardımcılarının istila etmesinden korktuğun zaman “onu..bırakıver.” heyulani akıl ve asli istidat denizine veya gizleyerek tabiatın beden denizine at. “Hiç korkma…” onun ölmesinden endişe etme. “kaygılanma…” ondan

KASAS SURESİ • 919

ayrılmış olmaktan dolayı üzülme. “Çünkü biz onu sana geri vereceğiz.” temyizin ve olgunluk nurunun zuhur etmesinden sonra onu sana geri getireceğiz, “onu Mürsellerden biri yapacağız.” İsrailoğullarına Resul olarak göndereceğiz. “Nihayet Firavun ailesi onu yitik çocuk olarak aldı.” Ona üstün gelmiş ve işini egemenliği altına almış nefsani kuvvetler onu aldılar. Çünkü henüz temyiz ve olgunluk çağına erişmemişti. Dolayısıyla tahayyül ve vehmin, sair zahir ve batın idraklerin yardım ve desteğiyle ancak korunabilirdi. “O, sonunda kendileri için bir düşman ve bir tasa olacaktı.” Sonunda kendilerine karşı koyan bir düşman olacak ve içlerinde onulmaz bir tasa kaynağı olacaktı. En büyük düşmanının kendi içindeki nefsi olduğunu bilecek ve riyazetin yardımıyla onu ve yardımcılarına kahredecek, ezerek yok edecek, öldürmek suretiyle satvetini kıracaktı. “Firavun’un karısı…dedi.” Yakin nuruyla ve sekineyle bilen, ona karşı saf bir sevgiye sahip, bu yüzden nefsi emarenin istilasına uğramış, telvinle tesiri altına girmiş mutmain nefis dedi ki: “Benim…için göz aydınlığıdır.” Tabiat olarak benim için göz aydınlığıdır, çünkü aramızda uyum vardır. “Ve senin için…” göz aydınlığıdır. Bu da benim aracılığımdan, aramızdaki evlilik bağından ve buluşmadan kaynaklanmaktadır. Rivayete göre Firavun: O, benim için değil, senin için göz aydınlığıdır, demiştir. Derhal sandığı aldılar. Sandık bir türlü açılmıyordu. Sonunda Firavun’un karısı Asiye onu açtı. Çünkü sandığın içinde bir nur olduğunu görmüş ve o nuru sevmişti. “Belki bize bir faydası dokunur.” Geçim sebeplerinin ve maslahatların en yücelerinin temini, işlerin idaresi ve isabetli görüş hususunda bize yararı olur. “ Ya da onu evlat ediniriz.” Belki ruha değil, nefse uyar, hevaya tabi olur ve bedene hizmet eder, onu ıslah etmek suretiyle bizi korur. “Halbuki onlar işin sonunu sezemiyorlardı.” Gelişmelerin onların bu beklentilerinin tam tersi istikamette seyrettiğini fark edemiyorlardı. “Musa’nın anasının yüreğinde…” basit, çok kınayan (levvame) nefiste “yalnızca…tasa kaldı.” Firavun’un kendisini istila etmesinden dolayı duyduğu korkudan aklı başından gitmişti. Onu kahretmesinden duyduğu derin endişe yüreğini kaplamıştı. “Neredeyse işi meydana çıkaracaktı.” Yani az kalsın hem batında hem de zahirde nefs-i

920 • TEFSİRİ KEBİR / TE’VİLÂT





emmareye itaat edecekti. Kendi sırrında bile ona muhalefet etmeyecekti. İçinde gizlediği istidat nurunu, gizlediği Musa’nın halini az kalsın açığa vuracaktı. Çünkü bütün istidadı bil kuvve idi. “Eğer biz…kalbini pekiştirmemiş olsaydık.” Yani, ona sabır verdik, ruhani destekle, meleki ilhamla onu güçlendirdik “inananlardan olması için…” istidadı saf ve berrak olduğundan gaybe iman edenlerden olmasını sağladık. 11-Annesi Musa’nın ablasına: Onun izini takip et, dedi. O da, onlar farkına varmadan uzaktan kardeşini gözetledi. 12-Biz daha önceden (annesine geri verilinceye kadar) onun süt analarını kabulüne (emmesine) müsaade etmedik. Bunun üzerine ablası: Size, onun bakımını namınıza üstlenecek, hem de ona iyi davranacak bir aile göstereyim mi? dedi. 13-Böylelikle biz onu, anasına, gözü aydın olsun, gam çekmesin ve Allah’ın vâdinin gerçek olduğunu bilsin diye geri verdik. Fakat yine de pek çoğu (bunu) bilmezler. 14-Musa, yiğitlik çağına erip olgunlaşınca, biz ona hikmet ve ilim verdik. İşte güzel davrananları biz böylece mükâfatlandırırız. “Annesi, Musa’nın ablasına…dedi.” Düşünme gücüne dedi “Onun izini takip et.” Onu izle, harekete geçip halini araştır. Makul anlamlarını, ilmi ve ameli kemallerini incele. “O da…uzaktan kardeşini gözetledi.” Uzaktan durumunu kavradı. Çünkü onun sınırına yükselemedi, onun sırlarını ve sıfatlarının nurundan hasıl olan şeyleri keşfedecek şekilde ona muttali olamadı. “Onlar farkına varmadan.” Kız kardeşinin ona muttali olduğunun farkına varmıyorlardı. Çünkü bütün nefsani kuvvetler düşünce gücünün sınırına erişmekte yetersiz ve onun kapasitesine ulaşmakta eksik kalırlar. “Biz…onun süt analarını kabulüne müsaade etmedik.” Yani, onun güçlenmesine, nefsani kuvvetlerin lezzetlerinden ve şehvetlerinden beslenmesine, onların hevalarını kabul etmesine engel olduk. Onun buna hazırlanması da “daha önceden” düşünce gücünü kullanmasından önce, istidat nuruyla ve fıtratın berraklığıyla gerçekleşmişti. “Bunun üzerine ablası: Size, onun bakımını namınıza üstlenecek…bir aile göstereyim mi? dedi.” ahlak ve adapla onu terbiye edecek, müşahede, vecd ve tecrübe kaynaklarından gelen sütle onu

KASAS SURESİ • 921

besleyecek, his ve sezgi yoluyla elde edilen bilgileri ona gıda olarak verecek, “hem de ona iyi davranacak” , onu ameli hikmet, salih amellerle sağlamlaştıracak, onu erdemlerle bezeyecek, vehim ve mugalatalarla saptırmayacak, rezillik ve alçaklıklarla ifsat etmeyecek bir aile göstereyim mi? “Böylelikle biz onu, anasına…geri verdik.” Nefsi levvameye geri verdik, ona meyletmesini ve yönelmesini sağladık ki “gözü aydın olsun” nuruyla nurlansın. “gam çekmesin.” Gözünün nuru ve parlaklığı gittiği için üzülmesin, onunla güçlensin. “Ve…bilsin…” onun nuru sayesinde yakini olarak anlasın ki “Allah’ın vaadi…” her istidat sahibinin içine yerleştirilen kemale eriştirileceğine, her hakikât aslına döndürüleceğine ilişkin vaadi “gerçektir. Fakat yine de pek çoğu bunu bilmezler.” perdelerin varlığından, şüphe ve kuşkuların zihinlerini işgal etmesinden dolayı içlerine yerleştirilmiş bulunan kemali talep etmezler. “Musa yiğitlik çağına erince…” yiğitlik makamına ve fıtrat kemaline varınca, “olgunlaşınca…” kemale ermesinden, ardından nefisten ve nefsin sıfatlarından arınmasından dolayı istikamet bulunca “biz ona hikmet ve ilim verdik.” Nazari ve ameli hikmet bahşettik. “İşte güzel davrananları biz böylece mükâfatlandırırız.” faziletlerle sıfatlanan, adalet yolunu izleyen kimselere böyle mükâfat veririz. 15-Musa, ahalisinin habersiz olduğu bir sırada medineye (şehre) girdi. Orada, biri kendi tarafından, diğeri düşman tarafından olan iki adamı birbiriyle dövüşür buldu. Kendi tarafından olanı, düşmana karşı ondan yardım diledi. Musa da ötekine, bir yumruk vurup ölümüne sebep oldu. (Bunun üzerine:) Bu şeytan işidir. O, gerçekten saptırıcı, apaçık bir düşman, dedi. 16-Musa: Rabbim! Doğrusu kendime zulmettim (başıma iş açtım). Beni bağışla dedi, Allah da onu bağışladı. Muhakkak, çok bağışlayıcı “Ğafur”, çok esirgeyici “Rahiym” olan ancak O’dur. 17-Musa: Rabbim! Bana lütfettiğin nimetlere and olsun ki, artık suçlulara (ve suça itenlere) asla arka çıkmayacağım, dedi. 18-Şehirde korku içinde, (etrafı) gözetleyerek sabahladı. Bir de ne görsün, dün kendisinden yardım isteyen kimse, feryat ederek yine ondan imdat istiyor. Musa ona (yardım isteyene) dedi ki: Doğrusu sen, besbelli bir azgınsın!

922 • TEFSİRİ KEBİR / TE’VİLÂT

19-Musa, ikisinin de düşmanı olan adamı yakalamak isteyince, o adam dedi ki: Ey Musa! Dün bir cana kıydığın gibi, bana da mı kıymak istiyorsun? Demek, düzelticilerden olmak istemiyor da, bu yerde ille yaman bir zorba olmayı arzuluyorsun sen! “Girdi medineye…” beden şehrine “ahalisinin habersiz olduğu bir sırada…” nefsani kuvvetlerin durgunluk ve sükunet halinde olduğu bir sırada, onların kendisini istila etmesinden ve kendisine üstünlük kurmasından sakınarak şehre girdi. “Orada…iki adamı birbiriyle dövüşür buldu.” Akıl ve hevanın birbiriyle dövüştüğünü gördü. “Biri…” yani akıl “ kendi tarafından, diğeri” heva ise “düşman tarafından” idi. Vehim şeytanının ve nefsi emmare firavununun taraftarlarından biriydi. “Ondan yardım diledi…” akıl, hevaya karşı kendisine destek olmasını istedi. “Bir yumruk vurdu…” ameli hikmet heyetlerinden bir heyetle bir darbeyi meleki desteklerden kaynaklanan kuvvetle ameli akıl eliyle vurdu ve öldürdü. “Bu…dedi.” bu istila ve dövüşme “şeytan işidir.” Hevayı saldırganlaştıran, düşmanlığa sevk eden şeytandır. “O, gerçekten saptırıcı, apaçık bir düşmandır.” Ya da bu öldürme, şeytan işidir. Çünkü ifrat ederek istila etmenin çaresi, Rahmanın feyzinden ibaret olan adalet denilen fazilet değildir. Bilakis, onun çaresi, tefrit canibinden ona karşılık olacak bir rezilliktir. Aç gözlülüğün, hırsın çaresi hırsı tümüyle bastırmak, cimriliğin çaresi eli açıklık, savurganlığın çaresi de eli sıkılık olduğu gibi. Bunların ikisi de şeytandandır, “Doğrusu kendime zulmettim.” İfrat ve tefritle kendime haksızlık ettim. “Beni bağışla.” adaletinin nuruyla kusurumu ört. “Allah da onu bağışladı.” İfrat ve tefrite meyilli nefsinin sıfatlarını nuruyla örttü. Onun için adaleti gerçekleştirdi. “Çünkü O, çok bağışlayıcıdır.” Nefsin heyetlerini nuruyla örter. “Çok esirgeyicidir.” nefsin rezilliklerden temizlenmesi durumunda kemal bahşetmekle merhamet eder. “Musa: Rabbim! Bana lütfettiğin nimetlere and olsun ki…” bana birer nimet olarak bahşettiğin ilim ve amelle beni koru. “And olsun ki…arka çıkmayacağım.” destek olmayacağım, “suçlulara…” nefsani kuvvetlerden rezillik işleyenlere arka çıkmayacağım. Beden şehrinde “korku içinde…” sabahladı. Dürtülerin işaretiyle, vesveselerle, nefsin sözlerinin telkiniyle ve kuruntularla nefsani kuvvetlerin istilasından korkarak, gözetleme makamında sabahladı. “Feryat ederek ondan yardım istiyor.” Akıl, nefsani kuvvetlerden bir diğeri olan vehim ve

KASAS SURESİ • 923

tahayyüle karşı ondan yardım istiyor. Çünkü vehim ve tahayyül, murakabe, gözetleme makamında ifsat edici rol oynarlar. Vesveseleri ve kuruntuları telkin ederler, arzu ve dürtüleri kışkırtırlar. Kırılmazlar. Allah’ta fena bulma hali dışında hiçbir zaman kalbin hallerinden biriyle uğraşmaktan usanmazlar. İtirazını ve şu sözlerini görmüyor musunuz? “Demek, düzelticilerden olmak istemiyor da, bu yerde zorba olmayı arzuluyorsun sen!” arkadaşını, yani aklı “Doğrusu sen, besbelli bir azgınsın.” diye nitelemesine gelince, bunun nedeni de vehim tarafından fitneye düşürülmüş olması, vehmi savmaktan aciz olması ve vehme karşı çıkarken kalbe muhtaç olmasıdır. Musa onu yakalamak istedi, fakat yakalaması mümkün olmadı. O ise buna engel olarak, bu davranışını şu sözlerle reddetti: “Dün bir cana kıydığın gibi, bana da mı kıymak istiyorsun?” Çünkü kalp ruh makamına yükselmedikçe, velayet makamında fena bulmadıkça, İlahi sıfatlarla sıfatlanmadıkça vehim şeytanı onu kabul etmez. Çünkü vehim şeytanı, büyük kıyamete kadar bekletilip mühlet verilenlerdendir. Kalp, yiğitlik makamında bulunup orta kıyamette kemalatıyla muttasıf olduğu sürece, vehim şeytanı onu azdırma ümidini taşır, kahrolmaz. Sırf ilmi ve ameli kemal, ona üstünlük kurmasına engel oluşturmaz. 20-Şehrin öbür ucundan bir adam koşarak geldi: Ey Musa! İleri gelenler seni öldürmek için hakkında müzakere ediyorlar. Derhal (buradan) çık! İnan ki ben senin iyiliğini isteyenlerdenim, dedi. 21-Musa korka korka, (etrafı) gözetleyerek oradan çıktı. «Rabbim! Beni zalimler güruhundan kurtar» dedi. 22-Medyen’e doğru yöneldiğinde: Umarım, Rabbim beni doğru yola iletir, dedi. 23-Musa, Medyen suyuna varınca, orada (hayvanlarını) sulayan birçok insan buldu. Onların gerisinde de, (hayvanlarını) engelleyen iki kadın gördü. Onlara: Derdiniz nedir? dedi. Şöyle cevap verdiler: Çobanlar sulayıp çekilmeden biz (onların içine sokulup hayvanlarımızı) sulamayız; babamız da çok yaşlıdır. 24-Bunun üzerine Musa, onların yerine (davarlarını) sulayıverdi. Sonra gölgeye çekildi ve: “Rabbî! İnnî limâ enzelte ileyye min hayrin fakıyrun / Rabbim! Muhakkak, bana indirdiğin hayırdan (her hayra muhtac) fakiyrim” dedi.

924 • TEFSİRİ KEBİR / TE’VİLÂT

25-Derken, o iki kadından biri utana utana yürüyerek ona geldi: Babam, dedi, bizim yerimize (hayvanları) sulamanın karşılığını ödemek için seni çağırıyor. Musa, ona (Hz. Şuayb’a) gelip başından geçeni anlatınca o: Korkma, o zalim kavimden kurtuldun, dedi. “Şehrin öbür ucundan bir adam… geldi.” Bu, adına irade dedikleri, Allah’ta süluk yapmaya sevk eden sevgidir. Şehrin en uzak yerinden gelmesi ise, sevginin, nefsin hevasının öldürülmesi esnasında istidadın dibinden fışkırıp çıkması anlamındadır. “Koşarak…” çünkü sevginin hareketinden daha hızlı bir hareket yoktur. Onu, kendisini istila etmeleri karşısında uyardı. Kendisiyle ilgili olarak aralarında istişare yaptıklarını, vehmin egemenliğinin kendisine karşı zuhur ettiği, kendisine karşı koyduğu, kuşkularını ifade ettiği, saptırmak suretiyle helak etmek için mücadele ettiği sırada nefsani kuvvetlerin birbirlerine destek olduğunu haber verdi. “Derhal çık!” onların şehirlerinden ve hakimiyetlerinin sınırlarının dışına çık, ruh makamına git. “İnan ki ben senin iyiliğini isteyenlerdenim…oradan çıktı.” Allah’ta cehde yolunu, sürekli huzur ve murakebeyi izleyerek “korka korka” onların kendisine galip gelmelerinden korkarak oradan çıktı. Onların zulümlerinden kurtuluş dileyerek Allah’a sığındı. “Medyen’e doğru yöneldiğinde…” ruh makamına yöneldiğinde ümidi korkusunu bastırdı. Bunu da irade gücü, ruhani nurlar aracılığıyla Hakkani hidayet, tevhidin doğru yoluna ve Allah’ta seyir tarikine yönelik sıfat tecellileri isteği sağladı. “Medyen suyuna varınca…” mükaşefe ilminin kaynağına, sır ve mükâleme ilminin membaına varınca “orada…birçok insan buldu.” velilerden, Allah’ta süluk edenlerden, mükaşefe membaından içen vasat kişilerden oluşan birçok insan gördü. Bu insanlar “suluyorlardı…” kuvvetlerini ve müritlerini veya ceberut âlemi ehlinden kutsal akılları ve mücerret ruhları suluyorlardı. Çünkü onlar hakikâtte bu kaynağın ehlidirler. Semavi ve insi nefisler koyunlarını, sema ve arz melekutunu suluyorlardı. “Onların gerisinde…gördü.” Onların mertebelerinden daha aşağı bir mertebede “iki kadın” nazari ve ameli aklı gördü. “engelliyorlardı.” kuvvetlerin koyunlarını bu kaynaktan alıkoyuyorlardı. Çünkü onların kaynağı akli ilimler ve ameli hikmetlerdi ve kalp Musa’sının keşfi kaynaklara, zevk membalarına ulaşmasından önce keşfi ilimlerde bir nasipleri yoktu.

KASAS SURESİ • 925

“Çobanlar sulayıp çekilmeden önce biz sulamayız.” Ruh ve kutsal akıl çobanlarının artığından içeriz. Onlar kaynaktan çıkıp bize yönelince, bize suyun artığını bahşederler. “Babamız da” ruh da “çok yaşlıdır.” sulama işini yapmayacak kadar büyüktür. “Musa, onların yerine sulayıverdi.” Zevkinin meşrebinden, keşfinin kaynağından suladı. Bütün kuvvetlere bahşetti. Çünkü kalp bir kaynağa vardığı zaman, o esnada bütün kuvvetler onun feyzinden kana kana içerler ve onun nuruyla nurlanırlar. “Sonra…çekildi” makamından “ gölgeye” çekildi. Yani sadır makamında nefis gölgesine sığındı. Hakk’ın fazlından ve kutsi makamından ve de keşfi, ledünni ilimden destek alarak keşfi ilimler karşısında nefsin makul ilmini küçümsedi. “Rabbim! Muhakkak, bana indirdiğin hayırdan (her hayra muhtac) fakiyrim.” İhtiyacım var. Bana indireceğin büyük hayrı, yani keşfi ilmi, vecd ve zevk makamını-hızla zeval bulan bir haldir “fakr”ı istiyorum. Çünkü ben, muhakkak fakiyrim. Bunu talep etmiştir ta ki meleke haline gelsin. “Derken, o iki kadından biri…ona geldi.” kutsi nurla aydınlanmış ve o sırada kutsi kuvvet olarak adlandırılan nazari akıl yanına geldi. “Utana utana yürüyerek…” çünkü ondan etkilenmiş ve nurunun tesiri altına girmişti. “Babam…seni çağırıyor.” Bununla kutsi kuvvet ve meleki şiddet nuruyla ruhani cezbe ve çekime işaret etmiştir. “Bizim yerimize sulamanın karşılığını ödemek için.” Alıkonan ve perdelenen kuvvetleri feyzine kandırmanın ve nurunla aydınlatmanın sevabını vermek için seni çağırıyor. Çünkü bu kuvvetler kutsi parıldayıştan etkilenip sırri feyizden kana kana içince, kutsi tarafa yükselişleri kolaylaştı. Ayrıca perde de ortadan kalktığı, ya da karanlığı ve yoğunluğu yok olduğu için kalbin ruhla bütünleşme istidadı da güçlendi. “Musa, ona gelince…” onunla bütünleşince, makamına yükselince ve ruh da onun halini öğrenince “Korkma, o zalim kavimden kurtuldun, dedi.” Bu, halinin suretiydi. 26- (Şuayb’ın) iki kızından biri: Babacığım! Onu ücretle (çoban) tut. Çünkü ücretle istihdam edeceğin en iyi kimse, güçlü ve güvenilir olandır, dedi. 27- (Şuayb) dedi ki: Bana sekiz yıl çalışmana karşılık şu iki kızımdan birini sana nikâhlamak istiyorum. Eğer on yıla tamamlarsan artık o kendinden; yoksa sana ağırlık vermek istemem. İnşallah beni iyi kimselerden (işverenlerden) bulacaksın.

926 • TEFSİRİ KEBİR / TE’VİLÂT

28-Musa şöyle cevap verdi: Bu seninle benim aramdadır. Bu iki süreden hangisini doldurursam doldurayım, demek ki bana karşı husumet yok. Söylediklerimize Allah vekîldir. “Şuayb’in iki kızından biri: Babacığım! Onu ücretle tut.” Allah için cehd etmede onu çalıştır, kuvvetler koyunlarını gütme işinde halini murakabe etmesini sağla. Ki kuvvetler koyunları dağılıp cem halimizi bozmasın ve ayrılık halimizi karıştırmasın. Sıfat tecellileri makamında ve bu makamda seyir suretiyle kalbi zikir aracılığıyla tecelli sevabı ve mükaşefe ilimleri karşılığında tut. “Çünkü ücretle istihdam edeceğin en iyi kimse” bu iş için tutacağın en iyi kişi “güçlü” kemal edinme gücüne sahip “ve güvenilir olandır.” Bu kimse vefa gösterir, Allah’ın ahdine hainlik etmez. Allah’ın ahdini istidadına yerleştirildiği yerden çıkarır. Ya da kızlarına meyletmek suretiyle ruha ihanet etmez ve makulle perdelenmez. Rivayete göre, çobanlar kuyunun ağzına bir taş koymuşlardı ki, ancak yedi kişi, bir rivayete göre on kişi kaldırabiliyordu. Musa bu taşı yalnız başına kaldırmıştı. Bu da onun gücünü gösteriyordu. Bu kıssa, ledünni ilmin; ancak yedi veya on İlahi sıfatla sıfatlandıktan sonra elde edildiğine yönelik bir işarettir. “Dedi ki: …şu iki kızımdan birini sana nikâhlamak istiyorum.” Onu hükmün altına al ki, senin yanında kutsi nurdan ve keşif ilimlerinden haz alsın, senin hükmün ve emrine bağlı olsun, sözleriyle senden perdelenmesin. “Bana sekiz yıl çalışmana karşılık.” Benim için mücahede edip çalışacaksın, ta ki üzerinden sekiz hal geçinceye kadar. Bunlar yedi İlâhi sıfat halleridir. Ve bu halleri aşmak, Allah’ın sıfatlarında fena bulup kendi sıfatından sıyrılmak şeklinde gerçekleşir. Sonuncusu da müşahede haliyle birlikte mükalame makamıdır ve vuslat da bununla hasıl olur. Nitekim “Rabbim! Bana kendini göster; seni göreyim!” (Araf, 143) sözüyle bu makamı istemişti. “Eğer on yıla tamamlarsan…” biri zatta fena bulmak, öbürü de bundan sonra beka bulmak olan diğer iki halde de yükselmek suretiyle on yıla tamamlarsan “artık kendindendir.” senin istidadının kemalinden, kuvvetinden, aynının özelliğinden ve hüviyetinin gereğindendir. Bunlar, yüce Allah’ın İbrahim’i (a.s) imtihan ettiği ve onun da tamamladığı, böylece tevhid makamında imam olmayı hak ettiği on kemal mertebesidir. Allah, doğrusunu herkesten daha iyi bilir.

KASAS SURESİ • 927

“Sana ağırlık vermek istemem.” Gücünün üstünde, istidadının kapasitesinin ötesinde yük yüklemek istemem. “İnşallah beni “salih” iyi kimselerden bulacaksın.” Feyizlere ve ilimlere ulaşmaya elverişli olanları terbiye edip yetiştiren, nurlarla zatın aynına yerleştirilmiş ve istidadın özüne konulmuş kemallere ileten kimselerden göreceksin. Senin istidadında olmayan şeyden seni yükümlü kılmayacağım. “Bu seninle benim aramdadır.” Kuvvetimizle, istidatlarımızla ve çabamızla ilgilidir. Bizden başkasının buna müdahalesi olmaz. “Bu iki süreden hangisini doldurursam doldurayım, demek ki bana karşı husumet yok.” Şu iki sonuçtan hangisine varırsam varayım, bir sorumluluğum olmaz. Çünkü, ben ancak çalışmamdan sorumluyum. Sonuca varmak ise, ezelde bana verilen istidada bağlıdır. Benim gücüm, buna bağlı olarak sınırlıdır. İşlerimizin vekili Allah’tır. O, bu anlaşmamıza şahiddir. Yani bize verilen kemal, bizim için takdir edilmiştir. Bu, Allah’ın üstüne aldığı bir iştir. Özü de onun kutsal feyzindendir. Hiç kimse bunu değiştiremez. O’ndan başkası bundan haberdar olamaz. Varılmadan önce istidada yerleştirilen kemalin miktarı da bilinemez. Bu, yüce Allah’ın sırf kendi zatına özgü kıldığı gaybin gaybı bir bilinmezliktir. 29-Sonunda Musa süreyi doldurup ailesiyle yola çıkınca, Tûr tarafından bir ateş gördü. Ailesine: Siz (burada) bekleyin; ben bir ateş gördüm, belki oradan size bir haber yahut ısınmanız için bir ateş parçası getiririm, dedi. 30-Oraya gelince, o mübarek yerdeki vâdinin sağ kıyısından, (oradaki) ağaç tarafından kendisine şöyle seslenildi: Ey Musa! Bil ki ben, bütün âlemlerin Rabbi olan Allah’ım. 31-Ve «Asanı at!» (denildi). Musa (attığı) asayı yılan gibi deprenir görünce, dönüp arkasına bakmadan kaçtı. «Ey Musa! Beri gel, korkma. Çünkü sen emniyette olanlardansın» (buyuruldu). 32- «Elini koynuna sok; kusursuz, bembeyaz çıkacaktır. Korkudan (açılan) kollarını kendine çek. İşte bu ikisi firavun ve onun adamlarına karşı Rabbin tarafından iki kesin delildir. Çünkü onlar, yoldan çıkan bir kavim olmuşlardır» (diye seslenildi).

928 • TEFSİRİ KEBİR / TE’VİLÂT

“Sonunda Musa süreyi doldurunca” yani, öngörülen iki süreden en azı olan kemal sınırına varıp “ailesiyle yola çıkınca.” Bütün kuvvetlerle birlikte kutsi cihete doğru yola çıkınca. Bu kuvvetlerin tümü onunla beraberdi, onu engellemiyor ve ondan geri kalmıyorlardı. Mücahedede devamlılık ve külfetsiz murakebe için gerekli olan bütünleşme melekesi onun açısından hasıl olmuştu. “Tur tarafından…gördü.” Kalbin yükseliş bakımından kemal derecesi sayılan sır Tur’u tarafında kutsal ruh ateşini gördü. Burası apaçık ufuktur ve Allah nebiylerine vahyettiğini buradan vahyeder. “Mübarek yerde…” sır adı verilen ve kalbin kemal makamı olan yerde, nefsinin kutsi ağacından ona seslenildi: “Ey Musa! Bil ki ben…Allah’ım.” Burası mükâleme ve sıfatlarda fena bulma makamıdır. Burada söyleyen de dinleyen de Allah olur. Nitekim, yüce Allah bir kutsi hadiste şöyle buyurmuştur: “Kulun işiten kulağı ve konuşan dili olurum.” Asanın atılması, Musa’nın arkasını dönüp kaçması ve bembeyaz eli (yed-i beyza) göstermesi…bunların teviline Neml Suresinde yer verildi. “Elini koynuna sok.” Allah’tan dönüş esnasında perdelenmekten ve telvinden korkma. Benim desteğimle yüreğini sağlam tut. Allah ile tahakkuk etmiş olarak emin ol. Şeyhimiz Mevla Nuruddin Abdussamed’den (Allah aziz ruhunu kutsasın), vahdet müşahedesi ve fena makamı ile ilgili olarak babasından şöyle aktardığını duymuştum: Dervişlerden biri, büyük Şeyh Şihabuddin Sühreverdi’nin hizmetinde vahdet müşahedesi ve fena makamını yaşıyordu. Büyük zevk alıyordu. Bir gün şeyh onu ağlarken gördü, derin bir üzüntü yaşıyordu. Şeyh halini sordu. Dedi ki: Ben, kesretten dolayı vahdetten perdelendim, geri çevrildim, artık eski halimi bulamıyorum. Şeyh, bunun beka makamının başlangıcı olduğunu ve bu halin önceki halinden daha yüksek olduğunu haber verdi ve kendini güvende hissetmesini sağladı. “İşte bu ikisi…Rabbin tarafından iki kesin delildir.” Yukarıda zikredilen yararlandırma kapsamına girerler. 33-Musa dedi ki: Rabbim! Ben onlardan birini öldürmüştüm, beni öldürmelerinden korkuyorum. 34-Kardeşim Harun’un dili benimkinden daha düzgündür. Onu da beni doğrulayan bir yardımcı olarak benimle birlikte gönder. Zira bana yalancılık ithamında bulunmalarından endişe ediyorum.

KASAS SURESİ • 929

35-Allah buyurdu: Seni kardeşinle destekleyeceğiz ve size öyle bir kudret vereceğiz ki, âyetlerimiz (mucize yardımlarımız) sayesinde onlar size erişemeyecekler. Siz ve size tâbi olanlar üstün geleceksiniz. 36-Musa onlara apaçık âyetlerimizi getirince: Bu, olsa olsa uydurulmuş bir sihirdir. Biz önceki atalarımızdan böylesini işitmemiştik, dediler. 37-Musa şöyle dedi: Rabbim, kendi katından kimin hidayet (Hakk’a rehberlik) getirdiğini ve hayırlı âkıbetin kime nasip olacağını en iyi bilendir. Muhakkak ki, zalimler iflâh olmazlar. 38-Firavun: Ey ileri gelenler! Sizin için benden başka bir ilah tanımıyorum. Ey Hâmân! Haydi benim için çamur üzerine ateş yak (ve tuğla imal et), bana bir kule yap ki Musa’nın ilahına (tanrısına) çıkayım; ama sanıyorum, o mutlaka yalan söyleyenlerdendir, dedi. 39-O ve askerleri, arz da haksız yere büyüklük tasladılar ve gerçekten bize döndürülmeyeceklerini sandılar. 40-Biz de onu ve askerlerini yakalayıp denize atıverdik. Bak işte, zalimlerin sonu nice oldu! 41-Onları, nar’a (insanları ateşe) çağıran öncüler kıldık. Kıyamet günü onlar yardım görmeyeceklerdir. 42-Biz bu dünyada onların lânet takmışızdır. Onlar, kıyamet gününde de çok çirkinleşenlerdendir. 43-And olsun biz, ilk nesilleri yok ettikten sonra Musa’ya,-düşünüp öğüt alsınlar diye-insanlar için apaçık deliller, hidayet rehberi ve rahmet olarak o Kitab’ı (Tevrat’ı) vermişizdir. “Kardeşim Harun’un…” aklın“ dili benimkinden daha düzgündür.” Çünkü akıl, kalbin dili mesabesindedir. Akıl olmazsa kalbin halleri anlaşılamaz. Zevk halleri makul suretine sokulmazsa, ilim ve malum çerçevesine indirilmezse, temsil ve teville akıllarına ve nefislerin kavrama kapasitelerine yaklaştırılmazsa, anlaşılmaları mümkün olmaz. “Onu da beni doğrulayan bir yardımcı olarak benimle birlikte gönder.” Bana yardım etsin, delilin tasdikiyle anlamları ilim suretinde ifade etsin. “Zira bana yalancılık ithamında bulunmalarından endişe ediyorum.” Çünkü benim halim onların anlama kapasitelerinden uzaktır. Onlar da benim makamımdan ve halimden uzaktırlar. Bu yüzden benimle onlar arasında bir aracının bulunması zorunludur.

930 • TEFSİRİ KEBİR / TE’VİLÂT

“Seni kardeşinle destekleyeceğiz.” Onun yardımıyla seni güçlendireceğiz. “Size… bir kudret vereceğiz.” size üstünlük vereceğiz. Melekuti destekle onlar üzerinde tesir kudretini sana vereceğiz. Sen de kutsi kuvvetle aklı destekleyeceksin. Akıl ise senin kemalini ameli suret ve kıyasi delil şeklinde izhar edecektir. “Ey Haman! Haydi benim için… yak” heva ateşini ilim suyu ve maddi heyetler toprağının karışımından meydana gelmiş hikmet çamuru üzerinde tutuştur. Benim için kemalden yüksek bir mertebe yap ki ona çıkan kimse arif olsun. Bu, onun kendi nefsiyle perdelendiğine, aklının, vehme bulandığı için maddi heyetlerden arınmadığına yönelik bir işarettir. Yani, anladığı ile perdeli dünyevi akıldan kaynaklanan benliğiyle perdelenmiş nefis, vehim menşeli kuruntulara bulanmış ilim ve amelden bir bina, veraset ve ilka ile değil, öğrenim ve eğitimle elde edilmiş kemalden yüksek bir makam yapmaya çalıştı, ki ona çıkan kişi kendisinin arif olduğunu, kemal sınırına ulaştığını vehmeder. Nitekim, Şuara Suresinde bu duruma değinmiştik. Onlar, aklın kavrayışlarıyla şeriat ve nübüvvetten perdelenmiş, mantık ve hikmeti alışkanlık haline getirmiş, onlara önem veren, felsefeyi kemalin son noktası olarak kabul eden, irfanı, süluku ve vuslatı inkâr eden bir topluluktu. “Musa’nın ilahına (tanrısına) çıkayım.” felsefe yoluyla ona varayım. Onun bu zannı yalandı. Çünkü irfan ve tevhid derecesine ulaşmamıştı. Benlik ve azgınlık sıfatıyla perdelenmişti. Haksız yere firavunlaşmıştı. Fena esnasında büyüklük sıfatıyla sıfatlanmaksızın ululuk taslamıştı. Fena esnasında büyüklük sıfatıyla sıfatlananların büyüklenmeleri, nefislerinin sıfatlarından kaynaklanan batıl değil, Hakk iledir. 44- (Rasûlüm!) Musa’ya emrimizi vahyettiğimiz sırada, sen batı yönünde bulunmuyordun ve (o hadiseyi) görenlerden de değildin. 45-Bilakis, biz nice nesiller var ettik de, onların üzerinden uzun zamanlar geçti. Sen, âyetlerimizi kendilerinden okuyarak öğrenmek üzere Medyen halkı arasında oturmuş da değilsin; aksine (onları sana) gönderen biziz. 46- (Musa’ya) seslendiğimiz zaman da, sen Tûr’un yanında değildin. Bilakis, senden önce kendilerine uyarıcı (Resul) gelmeyen bir kavmi uyarman için Rabbinden bir rahmet olarak (orada geçenleri sana bildirdik); ola ki düşünüp öğüt alırlar.

KASAS SURESİ • 931

47-Bizzat kendi yaptıklarından dolayı başlarına bir musibet geldiğinde: Rabbimiz! Ne olurdu bize bir Resul gönderseydin de, âyetlerine uysak ve müminlerden olsaydık! diyecek olmasalardı (seni göndermezdik). 48-Fakat onlara tarafımızdan o Hakk (Rasul) gelince: «Musa’ya verilen (mucizeler) gibi ona da verilmeli değil miydi?» dediler. Peki, daha önce Musa’ya verileni de inkâr etmemişler miydi? «Birbirini destekleyen iki sihir!» demişler ve şunu söylemişlerdi: Doğrusu biz hiçbirine inanmıyoruz. 49- (Rasûlum!) De ki: Eğer doğru sözlüler iseniz, Allah katından bu ikisinden (bana ve Musa’ya inen kitablardan) daha doğru bir Kitab getirin de ben ona uyayım! 50-Eğer sana cevap veremezlerse, bil ki onlar, sırf heveslerine uymaktadırlar. Allah’dan bir yol gösterici olmaksızın kendi hevesine uyandan daha sapık kim olabilir! Elbette Allah zalim kavmi doğru yola iletmez. 51-Ant olsun ki biz, düşünüp öğüt alsınlar diye, sözü (vahyi) birbiri ardınca yetiştirmişizdir (aralıksız vahiylerimizi göndermişizdir). 52-Ondan (Kur’an’dan) önce kendilerine Kitab verdiklerimiz, ona da iman ederler. 53-Onlara (Kur’an) okunduğu zaman: Ona iman ettik. Çünkü o Rabbimizden gelmiş hakikâttir. Esasen, biz daha önce de Müslüman idik, derler. 54-İşte onlara, sabretmelerinden ötürü, mükâfatları iki defa verilecektir. Bunlar kötülüğü iyilikle savarlar, kendilerine verdiğimiz rızıktan da Allah rızası için harcarlar. “Sen batı yönünde bulunmuyordun.” Teklik zat güneşinin Musa aynında batması ve mükâleme makamında onun aynıyla perdelenmesi cihetinde değildin. Çünkü o, nefsinin ağacından bir ses işitmişti. Bu yüzden İsa’nın (a.s) aksine, Musa’nın (a.s) kıblesi batıydı ve çağrısı da hakikât güneşinin batış mekanlarından ibaret olan zahire yönelikti.

932 • TEFSİRİ KEBİR / TE’VİLÂT

“Musa’ya emrimizi vahyettiğimiz sırada.” Mükâleme (karşılıklı konuşma) yoluyla ona vahiy indirdiğimiz zaman “görenlerden değildin.” Beka mertebesindeki makamını görenlerden değildin. Yine makamını müşahede eden zamanının velilerinden biri de değildin. Fakat, senin çağın onun çağından uzaktır, arada birçok çağlar ve nesiller geçtiği için, bu olayı unuttular. Biz de, hatırlasınlar diye, senin miracında ve dosdoğru yolunda seni onun makamına ve haline muttali kıldık. “Sen…oturmuş değildin.” ikamet etmiyordun “Medyen halkı arasında” ruh makamında oturmuyordun. “Kendilerinden okuyarak…” sıfatlarımızın ve müşahedelerimizin ilimlerini onlardan öğrenmiş değilsin. Bilakis, sen kendi yolunda en yüce ufka yükseliyordun. Derken, teklik huzurunda yaklaştın, iki yay veya daha yakın makama vardın. Hak’ta fena bulduktan sonra kalp makamına döndürüp gönderdiğimizde bunu sana ben haber verdim. “Sen Tur’un yanında değildin.” Sır makamında durmuyordun. “Bilakis…bir rahmet olarak” tam, geniş ve kapsamlı bir rahmet “Rabbinden…” sana yetişti ve seni vahdette fena bulma makamına yükseltti, ki bütün nebilerin makamları onun kapsamındadır. Rahmet, beka ve gönderilme makamında tahakkuk ederken senin vasfın ve zatının sureti oldu, ki nübüvvetinle nübüvvetlerin sonuncusu olasın, tüm nübüvvetleri kapsayasın. “Bir kavmi uyarman için…” onların istidatlarını, kemali kabul etme bakımından önceki nebiylerin zamanındaki atalarının istidatlarının ulaşamadığı bir sınıra ulaştırasın. Onları hiçbir nebiynin ümmetlerini çağırmadığı mahbublar makamı kemaline çağırasın. Çünkü “senden önce kendilerine uyarıcı gelmemişti.” senin onları çağırdığın şeye çağıran biri gelmemişti. “Ola ki düşünüp öğüt alırlar.” sevgi kemaline ulaşmakla öğüt alırlar. “Kendilerine…verdiklerimiz” Kur’ani ve Furkani akıl verdiklerimiz “ondan önce…ona da iman ederler.” Çünkü istidatları kemale ermiştir, başkaları değil. “Esasen biz daha önce de Müslüman idik.” Özlerimizi tevhidle Allah’a teslim etmiş, Onun emrine boyun eğmiştik. “İşte onlara…mükâfatları iki kere verilecektir.” Birincisi; zatta fena bulmadan önce fiiller ve sıfatlar cihetinden orta kıyamette, ikincisi; büyük kıyamette fena sonrası beka esnasında üç cennetten verilecektir. “İyilikle savarlar.” hakkın fiillerinden, sıfatlarından ve zatından oluşan mutlak

KASAS SURESİ • 933

iyilikle, kendi fiillerinden, sıfatlarından ve zatlarından oluşan mutlak kötülüğü savarlar. “Kendilerine verdiğimiz rızıktan da Allah için harcarlar.” kabiliyet sahibi istidatlıları tekmil edip, onlara kemal bahşederler. 55-Onlar, boş söz işittikleri zaman ondan yüz çevirirler ve: Bizim işlerimiz bize, sizin işleriniz size. Size selam olsun. Biz nefsini (kendini) bilmezleri (arkadaş edinmek) istemeyiz, derler. 56- (Rasûlüm!) Sen sevdiğini hidayete erdiremezsin; bilakis, Allah dilediğine hidayet verir ve hidayete erecek olanları en iyi O bilir. 57- «Biz seninle beraber doğru yola uyarsak, yurdumuzdan atılırız» dediler. Biz onları, kendi katımızdan bir rızık olarak her şeyin ürünlerinin toplanıp getirildiği, güvenli, dokunulmaz bir yere (Mekke-i Mükerreme’ye) yerleştirmedik mi? Fakat onların çoğu bilmezler. 58-Biz, refahından şımarmış nice memleketi helâk etmişizdir. İşte yerleri! Kendilerinden sonra oralarda pek az oturulabilmiştir. Onlara biz vâris olmuşuzdur. 59-Rabbin, kendilerine âyetlerimizi okuyan bir Resulu memleketlerin merkezine göndermedikçe, o memleketleri helâk edici değildir. Zaten, biz ancak halkı zalim olan memleketleri helâk etmişizdir. 60-Size verilen şeyler, dünya hayatının geçim vasıtası ve süsüdür. Allah katında olanlar ise, daha hayırlı ve daha kalıcıdır. Hâlâ buna aklınız ermeyecek mi? 61-Şu halde, kendisine güzel bir vaatte bulunduğumuz kimse -ki ona mutlaka kavuşacaktır- (sırf) dünya hayatının geçici menfaat ve zevkini yaşattığımız, sonra kıyamet gününde (azap için) huzurumuza getirilenler arasında bulunan kimse gibi midir? 62-O gün Allah onları çağırarak: Benim ortaklarım olduklarını iddia ettikleriniz hani nerede? diyecektir. 63- (O gün) aleyhlerine söz (hüküm) gerçekleşmiş olanlar: Rabbimiz! Şunlar azdırdığımız kimselerdir. Biz nasıl azmışsak onları da öylece azdırdık (yoksa onları zorlayan bir gücümüz yoktu. Onların suçlarından) berî olduğumuzu sana arz ederiz. Zaten, onlar aslında bize tapmıyorlardı (kendi arzularına tapıyorlardı), derler.

934 • TEFSİRİ KEBİR / TE’VİLÂT

64- «(Allah’a koştuğunuz) ortaklarınızı çağırın!» denir, onlar da çağırırlar; fakat kendilerine cevap vermezler ve (karşılarında) azabı görürler. Ne olurdu (dünyada iken) doğru yola girselerdi! 65-O gün Allah onları çağırarak: Mürsellere (gönderilen resullere) ne cevap verdiniz? diyecektir. 66-İşte o gün onlara bütün haberler körleşmiştir (delilleri tükenmiş, söyleyecek sözleri kalmamıştır);onlar birbirlerine de soramayacaklardır. 67-Fakat tevbe eden, iman edip iyi işler yapan kimseye gelince, onun kurtuluşa erenler arasında olması umulur. 68-Rabbin, dilediğini yaratır ve seçer. Onların seçim hakkı yoktur. Subhan Allah, onların ortak koştuklarından münezzehtir ve şânı yücedir. 69Rabbin, onların, sînelerinde gizlediklerini de, açığa vurduklarını da ilminde bilen Aliym’dir.. 70-O, Allah’dır. İlahe (tanrılar) yoktur ancak O, vardır. İlk de başlangıcda da, ahir de de (sonunda da) hamd O’nundur, hüküm O’nundur. Ve ancak O’na döndürüleceksiniz “Onlar, boş söz işittikleri zaman…” kemalatı kabul etmeye engel fuzuli sözler işittikleri zaman onu dinlemekte ısrar etmezler, dönüp giderler. Çünkü onlar muvahhid velilerdirler, enbiya değildirler. “Size selam olsun.” Allah, sizi hakkı kabul etmeye engel olan hastalıklardan, afetlerden korusun, selamette kılsın. “İstemeyiz” sohbetini “kendini bilmezlerin.” beyinsizlikle ve katmerleşmiş cehaletle kendilerini kaybedenlerin arkadaşlığını arzu etmeyiz. Çünkü onlar bizim arkadaşlığımızdan faydalanmazlar, bizim yol göstericiliğimizi kabul etmezler. “Sen sevdiğini hidayete erdiremezsin.” Hidayete ermesini istediğin kişiyi doğru yola iletemezsin. Çünkü sen sevdiğin kimsenin haliyle ilgilenirken onun istidadına muttali değilsin. Sadece aranızda hemcinslik ya da bedensel akrabalık vardır. Bu asli bir akrabalık, yakınlık değildir. Ya da aranızda hakiki ruhsal bir arkadaşlık yoktur, sadece arızi bir arkadaşlığınız vardır. “Bilakis, Allah dilediğine hidayet verir.” İnayet ehlinden dilediği kimseyi doğru yola iletir “ve hidayete girecek olanları en iyi o bilir.” Hidayete yatkın kimseleri O bilir. Çünkü onların istidatlarından haberdardır, onların kalplerinin üzerine mühür vurulmadığını ancak O bilir. “İşte o gün onlara bütün haberler

KASAS SURESİ • 935

körleşmiştir.” Küçük kıyamette hakikâtler onlardan gizlenmiş ve karışmıştır. Çünkü onlar perdelenmişlerdir ve körler gibi başkalarının yanında yer almışlardır. Bu köklü cehalet her iki hayatı da kuşatmıştır. Nitekim, “Bu dünyada kör olan kimse ahirette de kördür.” (İsra, 72) buyrulmuştur. “Onlar birbirlerine de soramayacaklardır.” Çünkü konuşmaktan aciz olacaklardır, ağızlarının üzerine mühür vurulmuş olacaktır. “Fakat tevbe eden…” gözünü bağlayan, kalbinin ve istidadının üzerini örten nefsinin sıfatlarından uzaklaşan ve ilim yoluyla gaybe iman edip “ … yapan …” erdemlere bürünmek, hayır ve faziletler edinmek için “ iyi işler” salih ameller işleyen kimseye gelince “onun kurtuluşa erenler arasında olması umulur.” Kalp makamı aracılığıyla nefis makamından arınmak ve hayat perdesinden sıyrılıp fıtrata dönmek suretiyle kurtuluşa erenlerden olması ümit edilir. “Rabbin, dilediğini yaratır.” Perdelenmişlerden ve keşif ehlinden dilediğini yaratır “ve seçer.” Dilemesi ve inayeti uyarınca onlar için dilediğini seçer. “Onların seçim hakkı yoktur.” bu hususta. “Allah…münezzehtir.” O’nun seçmesinin yanında bir başkasının da seçmesinin olup da O’na ortak olmaktan Allah’ı tenzih et. “O, Allah’dır. İlahe (tanrılar) yoktur” Varlıkta O’nun ortağı, varlığı yoktur. Ki zaten mevcud olanlar ancak O’nun vucuduyla var olmuşlardır. Muhakkak; “İlk de (başlangıçda), ahir de (sonunda) “ancak O, vardır. Hamd O’nundur.” mutlak hamd O’na özgüdür. Varlıkların zahirinde ve batınında bulunan, ayrıca onlardan sudur eden bütün kemalat O’na aittir. Dolayısıyla, dünyadaki bütün zenginler, güçlüler ve üstünler O’nun zenginliği, güçlülüğü ve azizliğiyle zengin, güçlü ve azizdirler. Ahiretteki bütün kâmiller, alimler ve arifler O’nun kemali, ilmi ve marifetiyle kâmil, alim ve ariftirler. “Hüküm O’nundur.” Her şeyi dilemesi uyarınca kahrı altına alır, iradesine göre ona hükmeder Hakiym’dir. Dolayısıyla, dünyadaki bütün çirkinler, fakirler ve zayıflar onun hikmeti uyarınca kahrının etkisiyle böyledirler. Hepsi perdelenmiş, yüz üstü bırakılmış ve geri çevrilmişlerdir. “Ve ancak O’na döndürüleceksiniz.” O’nun varlığında veya fiillerinde ve sıfatlarında yahut zatında fena bulmak suretiyle O’na döndürüleceksiniz.

936 • TEFSİRİ KEBİR / TE’VİLÂT

71- (Rasûlüm!) De ki: Düşündünüz mü hiç, eğer Allah üzerinizde geceyi ta kıyamet gününe kadar aralıksız devam ettirse, Allah’dan başka size bir ışık getirecek ilah kimdir? Hâlâ işitmeyecek misiniz? 72-De ki: Söyleyin bakalım, eğer Allah üzerinizde gündüzü ta kıyamet gününe kadar aralıksız devam ettirse, Allah’tan başka, istirahat edeceğiniz geceyi size getirecek ilah kimdir? Hâlâ görmeyecek misiniz? 73-Rahmetinden Allah, geceyi ve gündüzü yarattı ki geceleyin dinlenesiniz, (gündüzün) O’nun fazl u kereminden (rızkınızı) arayasınız ve şükredesiniz. 74-O gün onlara “O” nida edecek: Benim ortaklarım olduklarını iddia ettikleriniz hani nerede? diyecektir. 75- (O gün) her ümmetten bir şahid çıkarır, (kâfirlere): Kesin delilinizi getirin! deriz. O zaman bilirler ki hakikât Allah’a aittir ve uydurageldikleri şeyler (tanrılar, ilahlar, putlar) da kendilerinden ayrılıp kaybolmuşlardır. “Eğer Allah üzerinizde…” nefis karanlığı gecesini “ta kıyamet gününe kadar devam ettirse…” küçük kıyamete kadar devam etmesini sağlasa “ Allah’tan başka size bir ışık getirecek ilah kimdir?” ruhun nurundan size ışık getirecek ilah (tanrı) var mı?! “Hâlâ işitmeyecek misiniz?” perdeler içinde olduğunuz halde işitip de anlamları ve hikmetleri anlayıp gaybe iman etmeyecek misiniz? “Eğer Allah üzerinize…” ruhun nuru gündüzünü “devam ettirse.” daimi tecellilerle örtünmeksizin sürdürse “kıyamete gününe kadar…” küçük kıyamet vaktine dek devamlı gündüz olmasını sağlasa “Allah’tan başka…geceyi size getirecek ilah (tanrı) kimdir?” gaflet vakitlerini, nefsin sıfatlarının galibiyetini, tabiat örtülerini hangi ilah (tanrı) size getirecektir “dinlenesiniz diye…” nefislerinizin haklarını ve bedenlerinizin rahatını temin edesiniz diye size geceyi hangi ilah (tanrı) getirecektir?! “Hâlâ basîr olarak görmeyecek misiniz?” Hakk’ın tecellileri ruhunun nuruyla görmeyecek misiniz? “Rahmetinden Allah, geceyi ve gündüzü yarattı…” kalp makamında gaflet ve huzur gecesini, ruh makamında örtünme ve tecelli gündüzünü yaratmıştır ki “dinlenesiniz” nefis karanlığında beden nuruna ve geçim tertibine ulaşasınız. “Arayasınız…” mükaşefesinin faziletini, sıfatlarının

KASAS SURESİ • 937

tecellisini ve müşahedelerini arayasınız. “Ve şükredesiniz.” başta ve sonda Onun zahir, batın, cismani ve ruhani nimetlerine, onları, O’nunla, O’nda ve O’nun için her makamda sizin için gerekli olan itaat kapsamında Allah rızası için kullanmak suretiyle şükredesiniz. “Her ümmetten bir şahid çıkarırız.” Kıyamet günü, Mehdi’nin zuhuru sırasında her ümmetin Nebiysini ortaya çıkarırız. O, onların Hakk’ı en iyi bilenidir. “Deriz” külli şühudla Hakk’a şahidlik eden ve onlardan dolayı Hak’tan perdelenmeyen şahidin diliyle deriz ki: “Kesin delilinizi getirin!” üzerinizde bulunduğunuz hayat tarzına benimsediğiniz inanca ilişkin delilinizi ortaya koyun, bakalım Hak mıdır, değil midir? Ama bütün olarak delil getirmekten aciz olurlar ve Nebiynin delili üstün gelir. “O zaman bilirler ki Hakk (hakikât) Allah’a aittir.” Allah bu hakikâti şahidin oluşturduğu mazharda gözler önüne sermiştir. “Kendilerinden ayrılıp kaybolmuştur” uydurma değişik dinleri, ilahları, tanrıları ve çatallaşmış farklı yolları kaybolup gitmiştir. Ya da şöyle bir anlam kastedilmiştir: Şahidlere: “tevhidi izhar etmek suretiyle delilinizi getirin” deriz. Onlar da tevhidi izhar ederler. Böylece Hak hakikâtin Allah’a ait olduğunu bilirler. 76-Karun, Musa’nın kavminden idi de, onlara karşı azgınlık etmişti. Biz ona öyle hazineler vermiştik ki, anahtarlarını güçlü-kuvvetli bir topluluk zor taşırdı. Kavmi ona şöyle demişti: Şımarma! Bil ki Allah şımarıkları sevmez. 77-Allah’ın sana verdiğinden (O’nun yolunda harcayarak) ahiret yurdunu iste; ama dünyadan da nasibini unutma. Allah sana ihsan ettiği gibi, sen de (insanlara) iyilik et. Yeryüzünde (arzda) bozgunculuğu arzulama. Şüphesiz ki Allah, bozguncuları sevmez. 78-Karun ise: O (servet) bana ancak kendimdeki bilgi sayesinde verildi, demişti. Bilmiyor muydu ki gerçekten Allah, kendinden önceki nesillerden, ondan daha güçlü, ondan daha çok taraftarı olan kimseleri helâk etmişti. Mücrimlere günahları sorulmaz (Allah onların hepsini bilir) azaba atılırlar. 79-Derken, (Karun), verilenlerin ihtişamı içinde kavminin karşısına çıktı. (Dünya hayatını arzulayanlar): Keşke Karun’a verilenin benzeri bizim de olsaydı; doğrusu o çok bahtiyar kişi! dediler.

938 • TEFSİRİ KEBİR / TE’VİLÂT

80-Kendilerine ilim verilmiş olanlar ise şöyle dediler: Yazıklar olsun size! İman edip iyi işler yapanlara göre Allah’ın sevabı daha üstündür. O’na da ancak sabredenler kavuşabilir. 81-Nihayet biz, onu da, sarayını da yerin dibine geçirdik. Artık Allah’a karşı kendisine yardım edecek avanesi olmadığı gibi, o, kendini savunup kurtarabilecek kimselerden de değildi. 82-Daha dün onun yerinde olmayı isteyenler: Demek ki, Allah rızkı, kullarından dilediğine bol veriyor, dilediğine de az. Şayet Allah bize lütufta bulunmuş olmasaydı, bizi de yerin dibine geçirirdi. Vay! Demek ki inkârcılar iflâh olmazmış! demeye başladılar. 83-İşte ahiret yurdu! Biz onu yeryüzünde böbürlenmeyi ve bozgunculuğu arzulamayan kimselere veririz. (En güzel) âkıbet, takvâ sahipleri”muttakiyleri)nindir. 84-Kim bir iyilik getirirse ona bundan daha hayırlı karşılık vardır. Kim bir kötülük getirirse, o kötülükleri işleyenler, ancak yaptıkları kadar ceza görürler. 85- (Rasûlüm!) Kur’an’ı (okumayı, tebliğ etmeyi ve ona uymayı) sana farz kılan Allah, elbette seni (yine) dönülecek yere döndürecektir. De ki: Rabbim, kimin hidayeti getirdiğini ve kimin apaçık bir sapıklık içinde olduğunu en iyi bilendir. 86-Sen, bu Kitab’ın sana vahyolunacağını ummuyordun. (Bu) ancak Rabbinden bir rahmet (olarak gelmiş) tir. O halde sakın kâfirlere arka çıkma! 87-Allah’ın âyetleri sana indirildikten sonra, artık sakın onlar seni bu âyetlerden alıkoymasınlar. Rabbine davet et! Asla müşriklerden olma! 88-Allah ile birlikte başka bir ilaha yalvarma! İlah yoktur ancak “O” vardır. O’nun zâtından başka her şey yok olacaktır. Hüküm O’nundur ve siz ancak O’na döndürüleceksiniz. “Karun, Musa’nın kavminden idi.” Bal’am b. Baur gibi o da alim bir insandı. “Onlara karşı azgınlık etmişti.” Nefsiyle ve ilmiyle tekebbür ederek perdelendiği ve onlara tepeden baktığı için. Hırs ve dünya sevgisi onu bürümüştü. Kuşkusuz bu, Allah’ın onu tabi kıldığı bir imtihanıydı. Çünkü aldanmıştı, nefsini süsleri ve kemaliyle görmek

KASAS SURESİ • 939

suretiyle perdelenmişti. Bu yüzden, nefsi süfli cihete meyletti. Onu süfli cihete batırdı, perdelenmiş ve gazaba uğramış olarak. “İşte ahiret yurdu…” baki kutsi âlemden ibaret ahiret yurdunu “Biz…kimselere veririz.” nefisleriyle ve nefislerinin sıfatlarıyla perdelenmeyen kimselere veririz. Ama nefisleriyle ve nefislerinin sıfatlarıyla perdelenen kimselerin içindeki ruh semasına yükselip yücelmeyi arzulayan fıtri irade, üstünlük taslamayı, tepeden bakmayı ve yeryüzünde insanlara karşı kibirlenmeyi isteyen nefsani hevaya dönüşür. Marifetleri isteme, faziletleri ve yücelikleri edinme şeklindeki salihlikleri, maddi sebepleri ve malı biriktirmeyi, insanların haklarını batıl yollardan almayı gerektiren bir bozgunculuğa dönüşür. “Akıbet…” nefislerini adi rezilliklerden ve azdıran hevalardan arındıran mücerret kimselerindir. “Kur’an’ı sana farz kılan Allah…” yaratılışın başında ve akıldan ibaret olan kâmil istidat çerçevesinde ezelden beri bütün kemalatı kapsayan, bütün sözleri ve hikmetleri içeren Kur’an’ı sana gerekli kılan Allah “elbette seni dönülecek yere döndürecektir.” Pek yüce, künhüne varılamayan, değeri takdir edilemeyen bir dönüş yerine döndürecektir. Bu da Allah’ta, teklik zatında fena bulmak, bütün sıfatlarla O’nunla tahakkuk etmek suretiyle beka bulmaktır. “De ki: Rabbim, kimin hidayeti getirdiğini…bilir.” Benim halimi, hidayetimin künhünü ve benim getirdiğim O’na özgü ledünni ilmi sadece Rabbim bilir, ben ya da başkası değil. Çünkü ben nefsimden sıyrılıp O’nda fena bulmuşum, başkası da benim halimden perdelenmiştir. “Ve kimin apaçık bir sapıklık içinde olduğunu…” kimin, istidadı bulunmadığı ve perdesi kalın olduğu için Hak’tan perdelenmiş olduğunu en iyi o bilir. Çünkü başkası istidadımın halinden perdelenmiştir. Ben bilemem, bilakis, Rabbim onu bilir. Ben değil. Çünkü ben O’nda fena bulmuş ve O’nunla tahakkuk etmişim. “Sen, bu Kitabın sana vahyolunacağını ummuyordun.” Furkani akıl kitabının, içinde toplu olarak bulunan hakikâtlerin tafsil edilmesi suretinde sana indirileceğini beklemiyordun. Çünkü sen hayat perdesine bürünmüştün, senin içine topluca yerleştirilen hakikâtlerden perdelenmiştin. “Ancak…” rahimi rahmet sıfatı tecelli etmesi için bu Kitab sana indirildi “Rabbinden…” sana ilka edildi. O’nun feyzi sende zuhur etmeye başladı, derken yavaş yavaş senin vasfın haline geldi. “O

940 • TEFSİRİ KEBİR / TE’VİLÂT

halde sakın kâfirlere arka çıkma.” Perdelenmişlere arka çıkma. Onlar yüzünden zatta fena bulmaktan perdelenme. Aksi takdirde, kemalini görmenden dolayı nefsin zuhur eder. “Sakın onlar seni bu ayetlerden alıkoymasınlar.” sıfat tecellilerinden alıkoymasınlar. Aksi takdirde, onların başkasıyla durdukları gibi, sen de benliğinle durursun. Dolayısıyla, nefsine bakmakla, onu varlıkta Allah’a ortak koşmak suretiyle müşriklerden olursun. “Rabbine davet et.” Bu Kitabla Rabbine davet et, nefsine değil, çünkü habibsin, sevensin. Seven, kendine davet etmediği gibi kendisiyle de olmaz. Bilakis, sevdiğine davet eder, sevdiğiyle beraber olur. “Ondan başka ilah yoktur.” Onunla beraber başkasına ilahlara (tanrı) edinerek onlara varlık vererek yalvarıp tapma, ne kendi nefsine ne de başkasına. Kim “Rabbine davet et.” İfadesinin gereğini yerine getirirse onun için “azmadı/ma tağa” vasfı hasıl olur. “Allah ile birlikte başka ilaha (tanrıya) tapıp yalvarma” ifadesinin gereğini yapan kimse için de “gözü sapıp kaymadı” vasfı hasıl olur. “O’nun zatından başka her şey yok olacaktır.” O’nun zatı haricinde her şey yok olacaktır. Çünkü O’ndan başka varlık yoktur. “Hüküm O’nundur.” Kahrıyla kendisinden başka her şey O’nun sıfatlarının hakimiyeti altındadır. “Siz ancak O’na döndürüleceksiniz.” zatında fena bulmak suretiyle O’na döneceksiniz.

ANKEBÛT SURESİ • 941

ANKEBÛT SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Elîf. Lâm. Mîm. 2-İnsanlar, imtihandan geçirilmeden, demeleriyle bırakılıvereceklerini mi sandılar? sadece «İman ettik»

“Elif. Lâm. Mîm.” İlahi zat, aslı ve başı başkasına nispetle, ilimden ibaret hakiki sıfatları ve evveli ve menşei başlangıç olan izafi sıfatları, insanların eksiklikleriyle, gafletleriyle ve perdelenmişlikleriyle, sırf Hakk’a uygun sözleriyle, amellerinin zahirleriyle bırakılmamalarını, bilakis, türlü belalarla sınanmalarını, zorluk ve riyazetlerle denenmelerini, böylece istidatlarında gizli bulunan, öz yaratılışlarına yerleştirilen özelliklerinin ortaya çıkarılmasını gerektirmiştir. Çünkü İlâhi zat, gizli kemalatının cem aynında zuhur etmesini istemiştir. Kemalatını insanların aynları madenlerine yerleştirmiştir. Onlara görünür âlemde vücut vermiştir. Nitekim, kutsi bir hadiste “Ben gizli bir hazineydim…” buyurmuştur. İnsanları nimet ve azapla sınayarak sevmiştir ki, O’nun sıfatları üzerlerinde zuhur ettiğinde O’nu bilsinler ve O’nda son bulmak üzere O’nun mazharları olsunlar. Tıpkı başta O’ndan var olurken madenler ve hazineler oldukları gibi. Çünkü Allah’ın son olması ilk olmasının gereğidir. 3-And olsun ki, biz onlardan öncekileri de imtihandan geçirmişizdir. Elbette Allah, doğruları ortaya çıkaracak, yalancıları da mutlaka ortaya koyacaktır. 4-Yoksa kötülükleri yapanlar bizden kaçabileceklerini mi sandılar? Ne kadar kötü (ne yanlış) hüküm veriyorlar! 5-Kim Allah’a kavuşmayı umuyorsa, bilsin ki Allah’ın tayin ettiği o ecel elbet gelecektir. O, her şeyi işiten “Semî”dir ve bilen“Aliym”dir.

942 • TEFSİRİ KEBİR / TE’VİLÂT

6-Cihat eden, ancak kendisi için cihat etmiş olur. Şüphesiz Allah, âlemlerden müstağnîdir. (O’nun hiçbir şeye ihtiyacı yoktur). 7-İman edip iyi işler yapanların (geçmiş) kötülüklerini elbette örteriz ve onlara, yaptıklarının daha güzeli ile karşılık veririz. 8-Biz, insana, ana-babasına iyi davranmasını tavsiye etmişizdir. Eğer onlar, seni, hakkında bilgin olmayan bir şeyi (körü körüne) bana ortak koşman için zorlarlarsa, onlara itaat etme. Dönüşünüz ancak banadır. O zaman size yapmış olduklarınızı haber vereceğim. 9-İman edip iyi işler yapanları, muhakkak sâlihler (zümresi) içine katarız. 10-İnsanlardan kimi vardır ki: «Allah’a inandık» der; fakat Allah uğrunda eziyete uğratıldığı zaman, insanların işkencesini Allah’ın azabı gibi tutar. Halbuki Rabbinden bir nusret gelecek olsa, mutlaka, «Doğrusu biz de sizinle beraberdik» derler. İyi de, Allah, herkesin kalbindekileri en iyi bilen değil midir? 11-Allah, elbette (O’na gönülden) iman edenleri de bilir, iki yüzlüleri de bilir (ortaya çıkaracaktır). 12-Kâfirler, iman edenlere: Bizim yolumuza uyun, sizin günahlarınızı biz yüklenelim, derler. Halbuki, onların hiçbir günahını yüklenecek değillerdir. Gerçekte onlar, kesinlikle yalan söylemektedirler. 13- (Fakat gerçek şu ki) elbette kendi yüklerini (veballerini), kendi yükleriyle birlikte nice yükleri taşıyacaklar ve uydurup durdukları şeylerden kıyamet günü mutlaka sorguya çekileceklerdir. 14-And olsun ki biz Nuh’u kendi kavmine gönderdik de o bin yıldan elli yıl eksik bir süre onların arasında kaldı. Sonunda onlar zulümlerini sürdürürken tufan kendilerini yakalayıverdi. 15-Fakat biz onu ve gemidekileri kurtardık ve bunu âlemlere bir ibret yaptık. 16-İbrahim’i de gönderdik. O kavmine şöyle demişti: Allah’a kulluk edin. O’na karşı gelmekten sakının. Eğer bilmiş olsanız bu sizin için daha hayırlıdır. 17-Siz Allah’ı bırakıp birtakım putlara tapıyor, asılsız sözler uyduruyorsunuz. Bilmelisiniz ki, Allah’ı bırakıp da taptıklarınız, size rızık veremezler. O halde rızkı Allah katında arayın. O’na kulluk edin ve O’na şükredin. Ancak O’na döndürüleceksiniz.

ANKEBÛT SURESİ • 943

18-Eğer (size tebliğ edileni) yalan sayarsanız, bilin ki sizden önceki birçok milletler de (kendilerine tebliğ edileni) yalan saymışlardır. Rasul’e düşen, yalnız açık bir tebliğdir. 19-Allah’ın, yaratmayı nasıl başlattığını, sonra bunu (nasıl) tekrarladığını görmediler mi? Şüphesiz bu, Allah’a göre kolaydır. 20-De ki: Arz da gezip dolaşın da, Allah ilk baştan nasıl yaratmış bir bakın. İşte Allah bundan sonra (aynı şekilde) ahiret hayatını da yaratacaktır. Gerçekten Allah her şeye Kadirdir. 21-O, dilediğine azap eder, dilediğini esirger. Ancak O’na döndürüleceksiniz. 22-Siz ne arz da ne de sema da (Allah’ı) âciz bırakamazsınız. Allah’tan başka bir dost ve yardımcı da bulamazsınız. 23-Allah’ın âyetlerini ve O’na kavuşmayı inkâr edenler -işte onlarbenim rahmetimden ümitlerini kesmişlerdir ve onlar için acıklı bir azap vardır. 24-Kavminin (İbrahim’e) cevabı ise: «Onu öldürün yahut yakın!» demelerinden ibaret oldu. Allah, onu ateşten kurtardı. Doğrusu bunda, iman eden bir kavim için ibretler vardır. “And olsun ki, biz onlardan öncekileri imtihandan geçirmişizdir.” Onlardan önce basiret ve istidat sahibi kimseleri türlü musibetlerle, sıkıntılarla, riyazetlerle ve fitnelerle sınavdan geçirdik ki talebinde doğru, samimi, kemalini izhar etmek suretiyle kemale kabiliyetli olduğunu gösteren kimselerle hevesli ve istidadı zayıf yalancılar birbirlerinden ayrılsınlar. “Kim Allah’a kavuşmayı umuyorsa…” sevap ve eser veya fiil yahut ahlak ya da sıfat veya zat alanlarından birinde Allah’a kavuşmayı umuyorsa “bilsin ki Allah’ın tayin ettiği ecel…” üç kıyametten birinde “elbet gelecektir.” O halde, haline göre Allah’a kavuşacağına kesin olarak inansın, bilinen sürenin sonunda Ona kavuşacağını umsun ve salih ameller işlesin ki tabii ölüm esnasında eser ve fiil alanında nefis cennetinde saygınlık ve keramet bulsun veya riyazet ve murakebe ile kendini mahvetmeye cehd etsin ki iradi ölüm esnasında sıfat tecellilerinden ve ahlak makamlarından ibaret kalp cennetinde canının çektiğini, arzu ettiğini müşahede etsin. Yahut Allah’ta fena bulmak suretiyle O’nun uğrunda gereği gibi cihat etsin ki en büyük ölüm ve en dehşetli felaket sırasında ruh cennetinde müşahede ruhunu ve cemal zevkini bulsun. “Cihat eden…” hangi makamda olursa ve hangi alanı irade ediyorsa “ancak kendisi için cihat etmiş olur.”

944 • TEFSİRİ KEBİR / TE’VİLÂT

“İman edenler…” öteden beri zikredilen iman türlerinden her biriyle inananlar “iyi işler yapanlar…” imanlarına göre amel edenler var ya “elbette örteriz…” onların amellerinin, ahlaklarının, sıfatlarının veya zatlarının kötülüklerini O’nun zatının nurlarıyla örteriz. “Ve onlara, yaptıklarının daha güzeli ile karşılık veririz.” Onların amellerine karşılık bizim sıfatlarımızdan sadır olan amellerimizi veririz. “Biz, insana…tavsiye etmişizdir.” Burada güzel ahlakın kapsamına giren davranışların en başında anne babaya iyi davranılması hususu zikredilmiştir. Çünkü anne ve baba var etme (icad) ve rububiyet (yetiştirip besleme, terbiye etme) sıfatlarının mazharlarıdırlar. Bu yüzden onların hakları Allah’ın hakkından hemen sonra gelir. Nitekim, onlara itaat etme de Allah’a itaat etmeyle birlikte zikredilmiştir. Çünkü adalet, tevhidin gölgesidir. Kim Allah’ı birlerse adalet onun ayrılmaz özelliği olur. Adaletin başı da anne ve babanın haklarına riayet etmektir. Çünkü onlar insanların en öncekileridirler. Bu yüzden, onların haklarının herkesin hakkından önce olması gerekir. Allah’ın hakları hariç, o her zaman en baştadır. Nitekim, Allah’a ortak koşma hariç, her hususta onlara itaat edilmesi zorunlu kılınmıştır. 25- (İbrahim onlara) dedi ki: Siz, sırf aranızdaki dünya hayatına has muhabbet uğruna Allah’ı bırakıp birtakım putlar edindiniz. Sonra kıyamet günü (gelip çattığında ise) birbirinizi tanımazlıktan gelecek ve birbirinize lânet okuyacaksınız. Varacağınız yer cehennemdir ve hiç yardımcınız da yoktur. 26-Bunun üzerine Lût ona iman etti ve (İbrahim): Doğrusu ben Rabbim’e (emrettiği yere) hicret ediyorum. Şüphesiz O, mutlak güç ve hikmet sahibidir, dedi. 27-Ona İshak ve Ya’kub’u bağışladık. Nübüvveti ve Kitabları, onun soyundan gelenlere verdik. Ona dünyada mükâfatını verdik. Şüphesiz o, ahirette de sâlihler (zümresin) dendir. 28-Lût’u da (gönderdik). O, kavmine demişti ki: Gerçekten siz, daha önce hiçbir milletin yapmadığı bir hayâsızlığı yapıyorsunuz! 29- (Bu ilâhî ikazdan sonra hâlâ) siz, ille de erkeklere yaklaşacak, yol kesecek ve toplantılarınızda edepsizlikler yapacak mısınız! Kavminin cevabı ise, şöyle demelerinden ibaret oldu: (Yaptıklarımızın kötülüğü ve azaba uğrayacağımız konusunda) doğru söyleyenlerden isen, Allah’ın azabını getir bize!

ANKEBÛT SURESİ • 945

30- (Lût:) Şu fesatçılar güruhuna karşı bana yardım eyle Rabbim! dedi. 31-Resullerimiz İbrahim’e (iki oğul ihsan edeceğimize dair) müjdeyi getirdiklerinde şöyle dediler: Biz bu memleket halkını helâk edeceğiz. Çünkü, oranın halkı zalim kimselerdir. 32- (İbrahim) dedi ki: Ama orada Lût var! Şöyle cevap verdiler: Biz orada kimlerin bulunduğunu çok iyi biliyoruz. Onu ve ailesini elbette kurtaracağız. Yalnız karısı müstesna; o, (azapta) kalacaklar arasındadır. 33-Resullerimiz Lût’a gelince, Lût onlar hakkında tasalandı ve (onları korumak için) ne yapacağını bilemedi. Ona: Korkma, tasalanma! Çünkü biz seni de aileni de kurtaracağız. Yalnız, (azapta) kalacaklar arasında bulunan karın müstesna, dediler. 34- «Biz, şüphesiz, bu memleket halkının üzerine, yoldan çıkmalarına karşılık sema’dan (feci) bir azap indireceğiz.» 35-And olsun ki, biz, aklını kullanacak bir kavim için oradan apaçık bir ibret nişânesi bırakmışızdır. 36-Medyen’e de kardeşleri Şuayb’ı gönderdik ve Şuayb: Ey kavmim! Allah’a kulluk edin, ahiret gününe umut bağlayın, arz da bozgunculuk yaparak karışıklık çıkarmayın! dedi. 37-Fakat onu yalancılıkla itham ettiler. Derken, kendilerini bir sarsıntı yakalayıverdi ve yurtlarında diz üstü çöke kaldılar. 38-Âd ve Semûd’u da (helâk ettik). Sizin için, (onların başına nelerin geldiği) oturdukları yerlerden apaçık anlaşılmaktadır. Şeytan onlara yaptıkları işleri güzel gösterip onları doğru yoldan çıkardı. Oysa, bakıp görebilecek durumdaydılar. 39-Karun’u, Firavun’u ve Hâmân’ı da (helâk ettik). And olsun ki, Musa onlara apaçık deliller getirmişti de onlar arz da büyüklük taslamışlardı. Halbuki (azabımızı aşıp) geçebilecek değillerdi. 40-Nitekim, onlardan her birini günahı sebebiyle cezalandırdık. Kiminin üzerine taşlar savuran rüzgârlar gönderdik, kimini korkunç bir ses yakaladı, kimini yerin dibine geçirdik, kimini de suda boğduk. Lakin Allah onlara zulmetmiyor, asıl onlar nefislerine (kendilerine) zulmediyorlardı.

946 • TEFSİRİ KEBİR / TE’VİLÂT

41-Allah’dan başka dostlar edinenlerin durumu, örümceğin durumu gibidir. Örümcek bir yuva edinir; halbuki yuvaların en çürüğü şüphesiz örümcek yuvasıdır. Keşke bilselerdi! 42-Allah, onların kendisini bırakıp da hangi şeye yalvardıklarını şüphesiz bilir. O, mutlak güç ve hikmet sahibidir. 43-İşte biz, bu temsilleri insanlar için getiriyoruz; fakat onları ancak bilenler düşünüp anlayabilir. 44-Allah, semaları ve arzı Hakk olarak yarattı. Şüphesiz bunda, iman edenler için (Allah’ın varlık ve kudretine) bir nişâne bulunmaktadır. “Allah’ı bırakıp birtakım” şeyi ilah (tanrı) edindiniz, ona taptınız ve bu davranış aranızda muhabbetle karşılandı “dünya hayatına has” olarak kabul edildi. Ya da kastedilen anlam şudur: Allah’ı bir yana bırakarak dünya hayatında sizin aranızda sevilen bir şeyi tanrı edindiniz. Yahut kastedilen anlam şudur: Sizin tanrı edindiğiniz tüm putlar dünya hayatında sevilirler, ya da aranızdaki sevgiden dolayı onları tanrı edindiniz. Bu teviller, değişik iki kıraate ve anlama göre belirginleşirler. Sevgi iki kısımdır: Dünyevi sevgi, uhrevi sevgi. Dünyevi sevginin menşei, süfli cihetteki nefistir. Uhrevi sevginin menşei ise; ulvi cihetteki ruhtur. Dolayısıyla, Allah için ve Allah sevgisi ile olmaksızın Allah dışında sevilen her şey, nefsani sevgiyle sevilmektedir. Bu ise çabucak zail olan bir heva, bir hevestir. Bedensel bağ koptuğu zaman, bu sevgi de tükenir ve kıyametlerden birine kadar devam etmez. Çünkü, bedenin terkibinden ve mizacın dengesinden doğmuştur. Terkip çözülünce, mizaç bozulunca savrulur gider, geride artık tabiatlara, karakterlere göre zıtlık ve inatlaşma kalır. “Sonra kıyamet günü birbirinizi tanımazlıktan gelecek ve birbirinize lanet okuyacaksınız.” ifadesi buna işaret etmektedir. Bu yüzden “Allah’dan başka dostlar edinenlerin durumu, örümceğin durumu gibidir…” buyrularak onların bu sevgisi çürüklük ve dayanaksızlık bakımından örümcek ağına benzetilmiştir. Uhrevi sevginin menşei ise; teklik zatı ve İlâhi muhabbettir. Bu sevgi, asfiya ve evliya arasında olur. Çünkü, sıfatlar arasında uyum ve zatlar arasında hemcinslik vardır. Bu sevginin son noktaya kadar berraklaşması, bütün örtülerden arınması için terkibin yok olması, kalp ve ruh makamında nefis ve beden hicaplarından çıkılması gerekir. Çünkü bu makamda sevgi asıl kaynağına yakın olur. Kıyamet günü de sırf sevgi olur, berrak heyetiyle. Ama dünyevi sevgi için böyle bir durum söz konusu değildir.

ANKEBÛT SURESİ • 947

45- (Resûlüm!) Sana vahyedilen Kitab’ı oku ve salâtı (namazı) ikame et!. Muhakkak ki, salât (namaz), hayâsızlıktan ve kötülükten alıkoyar. Allah’ı zikir, elbette (ibadetlerin) en büyüğü Ekber’dir. Allah yaptıklarınızı bilir. 46-İçlerinden zulmedenleri bir yana, ehl-i kitabla ancak en güzel yoldan mücadele edin ve deyin ki: Bize indirilene de, size indirilene de iman ettik. Bizim İlâhımız da sizin İlâhınız da Birdir ve biz O’na teslim olmuşuzdur. “Sana vahyedilen Kitab’ı oku ve salâtı (namazı) ikame et!” Vahyin gelmesi ve Furkani ilim kitabının inmesi sebebiyle senin içinde mücmel olarak bulunan Kur’ani akıl kitabını açıkla, salâtı ikame et yani namazı tafsilatlı kıl. Mutlak namazı da tilavet ve ilimlerin ayrıntılarının, tafsilatlarının tertibine göre kıl. Yani ilmi kemal ile mutlak ameli birleştir. Çünkü senin için, her ilme göre bir salât (namaz) vardır. Çünkü ilimler ya adap, ameller ve dünyanın ıslahına ilişkin arzın melekutunun gaybının kuvvetlerine dair faydalı ilimlerdir, ya ahlaka, faziletlere ve ahiretin ıslahına ilişkin sadır gaybından ve ilmi akıldan kaynaklanan nefsani ilimlerden ibaret şerefli ilimlerdir ya sıfatlara ilişkin yakini ilimlerdir ve bu sonuncusu da iki kısma ayrılır: akli nazari ilimler ve keşfi sır ilimleri. Her ikisi de kalbin ve sırrın gaybından kaynaklanır ya da ruhun gaybından kaynaklanan tecelli ve müşahedelere ilişkin hakiki ilimlerdir. Veya gizlilik (hafa) gaybından kaynaklanan aşk ve vuslata ilişkin ledünni zevk ilimleridir. Yahut da gaiplerin gaybından kaynaklanan hakk ilimlerdir. Ve bu ilimlerin her birine uygun bir salât (namaz) vardır. Birincisi, duruşları ikame etmek ve erkanı eda etmekten ibaret bedensel namazdır. İkincisi, boyun eğme, derin saygı, içtenlikle itaat etme ve korku ile umut arasında mutmain olmadan ibaret nefis namazıdır. Üçüncüsü, huzur ve murakabe ile eda edilen kalp namazıdır. Dördüncüsü, münacat ve mükâlemeden ibaret sır namazıdır. Beşincisi müşahede ve ayn olarak gözlemlemeden ibaret ruh namazıdır. Altıncısı, latifeleşme ve oynaşma namazıdır. Yedinci makamda namaz yoktur. Çünkü orası fena ve sırf muhabbet ve vahdet aynında yok olma makamıdır.

948 • TEFSİRİ KEBİR / TE’VİLÂT

Zahiri namazın sona ermesi ve kesilmesi ölümün zuhur etmesiyledir, ki bu namaz yakinin zahiri ve suretidir. Nitekim “Ve sana yakîn (ölüm) gelinceye kadar Rabbine ibadet et!” (Hicr, 99) ayetinin tefsirinde bu noktaya dikkât çekilmiştir. Aynı şekilde hakiki namazın kesilmesi, sona ermesi de mutlak fena iledir. Ki hakkal yakinden ibarettir. Fena sonrası beka makamında ise altı namazın tamamı yedincisiyle, yani muhabbet ve teklik ile Hak namazında yenilenirler. “Muhakkak ki, salât (namaz), hayasızlıktan ve kötülükten alıkoyar.” Beden namazı şeran günah ve kötülük sayılan şeylerden alıkoyar. Nefis namazı rezilliklerden, kötü ahlaktan ve karanlık heyetlerden alıkoyar. Kalp namazı, boş işlerden ve gafletten alıkoyar. Sır namazı, başkasına iltifat etmekten ve gaipten alıkoyar. Nitekim, Rasulullah (s.a.v) şöyle buyurmuştur: “Eğer namaz kılan kişi kime münacat ettiğini bilirse sağa sola bakmaz.” Ruh namazı, kalbin sıfatlarıyla zuhur etmesi şeklinde belirginleşen azgınlıktan alıkoyar. Nitekim, kalp namazı da nefsin kendi sıfatlarıyla zuhur etmesine engel olur. Hafa namazı, ikilikten ve benliğin zuhur etmesinden alıkoyar. Zat namazı, telvin ve tevhidde muhalefet meydana gelmesi şeklinde varlık kalıntılarının zuhur etmesinden alıkoyar. “Allah’ı zikir (anmak) elbette en büyüğüdür.” Bundan maksat, salt fena makamında zatı anmaktır. Beka makamında temkin esnasında Hak namazı bütün zikirlerden ve namazlardan daha büyüktür. “Allah yaptıklarınızı bilir.” bütün makam ve hallerde ve namazlarda ne yaptığınızı hakkiyle bilendir. “Ehl-i Kitapla ancak en güzel yoldan mücadele edin.” Ehl-i Kitapla ancak en güzel yoldan mücadele etmenin dışındaki yöntemlerin yasaklanmasının sebebi, onların Hak’tan değil, dinden perdelenmiş olmalarıdır. Çünkü onlar istidat ve lûtuf ehlidirler, yüzüstü bırakılmış ve kahra uğramış değildirler. Çeşitli engellerden, adetlerden ve zahiri olgulardan dolayı, asıl maksatları olan Hak’tan yol itibariyle sapmışlardır. Bu yüzden, İlahi hikmet tevhid olan maksat itibariyle onlarla yoldaşlık edilmesini gerektirmiştir. Nitekim “Bizim ilâhımız da sizin ilâhınız da birdir.” Buyrulmuştur. Onlarla yoldaşlık, doğru ve hak yola uygun olduğu sürece geçerlidir. Yolun eğri ve maksattan sapmış kısmıyla ilgili değildir. Ancak, Hak Mabuda, mutlak bire teslim olma ve boyun eğme hususunda onlarla yoldaşlık yapılabilir. Nitekim, ayetin

ANKEBÛT SURESİ • 949

devamında şöyle buyrulmuştur: “Ve biz Ona teslim olmuşuzdur.” Ta ki onların Hak üzere oldukları, amaçlarına yönelmiş bulundukları, Hakk’ın yolunu izledikleri tahakkuk etsin, kalpleri mutmain olsun. Yolun izlenmesi keyfiyetinin açıklanması hususunda onlara nazik davranılsın, tutumlarında hakk olan şeylerin doğruluğu vurgulansın ve ibadetleriyle perdelendikleri için tutumlarında batıl olan şeyler de açıklansın. Devamla şöyle buyruluyor: “Bize indirilene de, size indirilene de iman ettik.” Çünkü naziklik hususunda aralarında uyum ve ortaklık vardır. O zaman müminlere ısınırlar, sözlerini kabul ederler, onların hidayetleriyle doğru yolu bulurlar. Ama kazandıkları günahlardan dolayı kalplerinin üzerini tortu bağlamış, bu yüzden istidatları devre dışı kalmış, böylece Rablerinden perdelenmiş olanlar hariç. Bunlar, ehli kitap içinde istidatlarını iptal ettirmiş, kemalatı hususunda istidadın haklarını eksik yerine getirmiş, onu bulandırmış, karartmış, Hakk’ı kabul etmekten alıkoymuş, çokça boş işlerle uğraşmış olmaları hasebiyle nefislerine zulmeden kimselerdir. Onlar kahır ehlidirler. Ancak, kahır onlar üzerinde etkili olur. Onlar hakkında nezaket ve lütuf başarılı olmaz. Çünkü iki vasıf arasında zıtlık vardır. 47- (Rasûlüm!) İşte böylece sana (önceki Kitabları tasdik eden) bu Kitab’ı indirdik. Onun için, kendilerine kitap verdiklerimiz ona iman ediyorlar. Şunlardan (Araplardan) da ona iman eden nice kimseler vardır. Âyetlerimizi, ancak kâfirler (inatları yüzünden) bile bile inkâr eder. 48-Sen bundan önce ne bir yazı okur, ne de elinle onu yazardın. Öyle olsaydı, bâtıla uyanlar kuşku duyarlardı. 49-Hayır, o (Kur’an), kendilerine ilim verilenlerin sînelerinde (yer eden) apaçık âyetlerdir. Âyetlerimizi, ancak zalimler bile bile inkâr eder. 50- «Ona Rabbinden (başkaca) mucizeler indirilmeli değil miydi?» derler. De ki: Mucizeler ancak Allah’ın katındadır. Ben ise sadece apaçık Mübiyn bir Neziri(uyarıcı)yim.. 51-Kendilerine okunmakta olan Kitab’ı sana indirmemiz onlara yetmemiş mi? Elbette, iman eden bir kavim için onda rahmet ve ibret vardır.

950 • TEFSİRİ KEBİR / TE’VİLÂT

52-De ki: Benimle sizin aranızda şahid olarak Allah yeter. O, semalarda ve arzda ne varsa bilir. Bâtıla inanıp Allah’ı inkâr edenler (var ya), işte ziyana uğrayacaklar onlardır. 53-Senden, azabı çarçabuk (getirmeni) istiyorlar. Eğer önceden tayin edilmiş bir vade olmasaydı, azap elbette onlara gelip çatmıştı. Fakat, onlar farkında değilken, o ansızın kendilerine geliverecektir. 54- (Evet) senden azabı çarçabuk (getirmeni) istiyorlar. Hiç şüpheleri olmasın, cehennem kâfirleri çepeçevre kuşatacaktır. 55-O günde azap, onları hem üstlerinden hem ayaklarının altından saracak ve Allah (onlara): «Yaptıklarınızı (cezasını) tadın!» diyecektir. 56-Ey iman eden kullarım! Şüphesiz, benim arzım geniştir. O halde (nerede güven içinde olacaksanız orada) yalnız bana kulluk edin. 57-Her can ölümü tadacaktır. Sonunda bize döndürüleceksiniz. 58-İman edip güzel işler yapanları, (evet) muhakkak ki onları, içinde ebedî kalmak üzere altlarından ırmaklar akan cennet köşklerine yerleştireceğiz. (Böyle iyi) işler yapanların mükâfatı ne güzeldir! 59-Onlar, sabreden kimselerdir ve yalnız Rablerine güvenip dayanmaktadırlar. 60-Nice canlı var ki, rızkını (yanında) taşımıyor. Onlara da size de rızık veren “O” Allah’dır. O, her şeyi işiten Semi’dir ve bilen Aliym’dir. 61-And (yemin) olsun ki onlara: «Semavat’ı (gökleri) ve arz’ı (yeri) yaratan, güneşi ve ayı buyruğu altında musahhar tutan kimdir?» diye sorsan, mutlaka, «Allah» derler. O halde nasıl (Hak’tan) çevrilip döndürülüyorlar? 62-Allah rızkı kullarından dilediğine bol bol verir, dilediğine de kısar. Şüphesiz, Allah her şeyi hakkıyla bilen Aliym’dir. 63-Andt (yemin) olsun ki onlara: «Semadan su indirip onunla ölümünün ardından arz’ı canlandıran kimdir?» diye sorsan, mutlaka, «Allah» derler. De ki: (Öyleyse) hamd da Allah’a mahsustur. Fakat onların çoğu (söyledikleri üzerinde) düşünmezler. 64-Bu dünya hayatı sadece bir eğlenceden, bir oyundan ibarettir. Ahiret yurduna (oradaki hayata) gelince, işte asıl yaşama odur. Keşke bilmiş olsalardı!

ANKEBÛT SURESİ • 951

65-Gemiye bindikleri zaman, dini yalnız O’na has kılarak (ihlâsla) Allah’a yalvarırlar. Fakat onları salimen karaya çıkarınca, bir bakarsın ki, (Allah’a) ortak koşmaktadırlar. 66-Kendilerine verdiklerimize karşı nankörlük etsinler ve sefa sürsünler bakalım! Ama yakında bilecekler! 67-Çevrelerinde insanlar kapılıp götürülürken, bizim (Mekke’yi) güven içinde kudsî bir yer yaptığımızı görmediler mi? Hâlâ bâtıla inanıp Allah’ın nimetine nankörlük mü ediyorlar? 68-Allah’a karşı yalan uyduran yahut kendisine hakk gelmişken O’nu yalan sayandan daha zalimi kimdir? Cehennemde kâfirlere yer mi yok! 69-Ama bizim uğrumuzda cihat edenleri elbette kendi yollarımıza eriştireceğiz. Hiç şüphe yok ki Allah muhsinlerle beraberdir. “Hayır, o, kendilerine ilim verilenlerin sinelerinde apaçık ayetlerdir.” Kur’an, apaçık hakikât ve zevk ilimlerinden ibarettir, mahalli de muhakkik alimlerin göğüsleridir. Bunlar, gaiplerin gaybından göğse nazil olmuş anlamlardır, dil ve zikre vaki olan lafızlar ve harfler değildir. Bunları da istidatları olmadığı için perdelenmiş kâfirlerden ve rezilliklerle, zıtların yanında durmakla istidatlarını iptal ettirmiş zalimlerden başkası inkâr etmez. “Cehennem kâfirleri çepeçevre kuşatacaktır.” Hak’tan perdelenmişleri. Çünkü, tabii örtülere, heyulani perdelere bürümüşlerdir, öyle ki içlerinde tekbir açıklık, nur âlemini seyretmelerini, görmelerini, aydınlanmalarını, soluk almalarını, huzura ermelerini sağlayacak tekbir aralık kalmamıştır. “O gün azap, onları…üstlerinden…saracaktır.” Hak’tan yoksun kaldıkları, nurdan perdelendikleri ve kahır altında yandıkları için. “Hem de ayaklarının altından saracaktır.” lezzet ve şehvetlerden mahrum kaldıkları, sebep ve aletleri yitirmelerinden dolayı lezzet ve şehvetlerden perdelendikleri, heyetlerin elemleriyle, eserlerin ateşiyle azap gördükleri için. Onlar iki bela ile musibete duçardırlar. Bir yandan asli fıtratları uyarınca ulvi cihete özlem duyarlar, öbür yandan arızi heyetlerin kökleşmesi yüzünden süfli cihete iştiyak duymaktadırlar. Fakat, her iki cihetten de mahrumdurlar. Berzah âleminde bu iki cihet arasında hapsedilirler. Böyle bir azaptan Allah’a sığınırız.

952 • TEFSİRİ KEBİR / TE’VİLÂT

“…Cihat edenleri…” tarik ehlinden “bizim uğrumuzda” sıfatlarımızda seyretmek suretiyle cihat edenleri… bu, kalbi bir seyirdir. Çünkü tarikata yeni başlamış kişi nefis makamında olduğundan dolayı onun seyri Allah’a varmak için cihat etmek şeklindedir. Bu seyir esnasında mücahede huzur ve murakabe, Allah’a doğru istikamet üzere olma ve tecellilerin hükmü üzere sebat şeklinde olur. “…Eriştireceğiz…” zata vasıl olmanın yollarına, yani sıfatlara ulaştıracağız. Çünkü sıfatlar, zatın perdeleridir. Bu yüzden, sıfatlarla sıfatlanmak suretiyle onların içlerinde süluk etmek, Allah’ın mevsuf olduğu sıfat uyarınca Allah için sabit olan ismin hakikâtine ulaştırır. Bu da birlik zatının aynıdır. Ve burası teklik huzurunun kapısıdır. “Hiç şüphe yok ki Allah muhsinlerle beraberdir.” Allah’a müşahede üzere ibadet edenlerle beraberdir. Nitekim, Rasulullah (s.a.v) şöyle buyurmuştur: “İhsan; Allah’ı görüyormuşsun gibi O’na ibadet etmendir.” O halde Muhsinler, sıfatların içinde, onlarla sıfatlanarak süluk edenlerdir. Çünkü murakabe ve müşahede ile ibadet etmektedirler. Rasulullah (s.a.v) “Allah’ı görüyormuşsun gibi” buyuruyor, çünkü görme ve müşahede etme ayni olur. Bu da ancak sıfatlardan sonra zatta fena bulmakla mümkündür.

RÛM SURESİ • 953

RÛM SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Elif. Lâm. Mîm. 2.3.4.5-Rumlar, (Arapların bulunduğu bölgeye) en yakın bir yerde yenilgiye uğradılar. Halbuki onlar, bu yenilgilerinden sonra birkaç yıl içinde galip geleceklerdir. Eninde sonunda emir Allah’ındır. O gün müminler de Allah’ın nusretiyle (yardımıyla) sevineceklerdir. Allah, dilediğine nusret (yardım) eder. O, mutlak güç sahibi Aziz’dir, çok esirgeyici Rahiymdir. 6- (Bu) Allah’ın vaat ettiğidir. Allah vâadinden caymaz; fakat insanların çoğu bilmezler. 7-Onlar, dünya hayatının görünen yüzünü bilirler. Ahiretten ise, onlar tamamen gafildirler. “Elif. Lam. Mim. Rumlar…yenilgiye uğradılar.” Daha önce çeşitli münasebetlerle zikredildiği gibi ilim ve mebde sıfatlarıyla teklik zatı, ruhani kuvvetler rumlarının sadır dediğimiz nefis arzına en yakın bir yerde yenilmelerini öngörmüştür. Çünkü mebdenin feyzi, halkın izharını ve Hakk’ın da onunla perdelenmesini gerektirir. Şu halde Hakk’a en yakın olan her şey, halka en yakın olan şeyce mağlup edilir. Mübdi (yaratılışı başlatan) isminin yaratılışın mazharı, yüce Allah’ın onunla ve zahir ismiyle, Halık ismiyle tecelli etmesinin hükmü budur. Kısacası, Allahu teala, mübdilik huzurundaki isimlerle tecelli eder. “Onlar…sonra” yenilgilerinin ardından “galip geleceklerdir.” Allah’a dönüş ve galibiyetin zuhuruyla perdelenmiş Acem nefsani kuvvetler Farslarını yenilgiye uğratacaklardır. “Birkaç yıl içinde” kemale doğru yükselişin gerçekleştiği bir taç hal, huzur vakitleri, makam ve tecelliler içinde galip geleceklerdir. “Önce…emir Allah’ındır.” mübdi (yaratılışı başlatan) ismi hükmünce emir O’nundur. “sonda emir Allah’ındır.” Muid (yeniden yaratan) ismi hükmünce, semalarda ve arz da emri yönlendirir. Sonra O’na yükselir “o

954 • TEFSİRİ KEBİR / TE’VİLÂT

gün…” yani ruhani kuvvetler Rumlarının nefsani kuvvetler Farslarına galibiyetlerinin gerçekleştiği gün, “Müminler Allah’ın yardımıyla sevinirler.” Semavi melekutlardan onları desteklemesinden, kutsi yardımları onlara göndermesinden dolayı sevinirler. “…Dilediğine yardım eder.” İnayet ehlinden ve inayet sayesinde istidat sahibi olan kimselerden dilediğine yardım eder. “O, mutlak güç sahibidir.” Güçlüdür, perdelenmiş Farsların kahrını, gücünü mağlup eder. “Çok esirgeyicidir.” kemal mahiyetli yardımlarını, kutsi desteğinin nurlarını galip gelen Rumların üzerine indirir. “Bu Allah’ın vaat ettiğidir.” inayet ehlinden olup istidat sahibi olanları kemale erdireceğine ilişkin vaadidir. “Allah vaadinden caymaz; fakat insanların çoğu bilmezler.” perdelendikleri için bu galibiyetin kendi kuvvetlerinin ve kazançlarının ürünü olduğunu sanırlar. İnayet gösterilen kimsenin istidadı olmadığı için kemale ulaşma amacıyla say etme derecesine ulaşamayacağını sanırlar ve bu istidadın da Allah’ın muvaffak kılmasının bir eseri ve inayetinin alameti olduğunu, çalışmanın olmamasının O’nun tarafından yardımsız, yüz üstü bırakılmanın belirtisi, inayet gösterilmeyen biri olmanın işareti olduğunu düşünmezler. “Onlar, dünya hayatının görünen yüzünü bilirler.” Türlü kazançlara erişmenin kulların çalışmalarına ve planlamalarına bağlı olduğunu düşünürler. “Onlar…” batından ve ruhani âlemin hallerinden “tamamen gafildirler.” Şu bitimli dünya hayatından sonra sonsuz, ebedi bir hayat olduğu gerçeğini kavrayamazlar. Nitekim, yüce Allah şöyle buyurmuştur: “Ahiret yurduna (oradaki hayata) gelince, işte asıl yaşama odur. Keşke bilmiş olsalardı!” (Ankebut, 64) Onlar, kulların plan ve çalışmalarının ardında Allah’ın takdirinin ve hükmünün olduğunu bilmezler. 8-Kendi kendilerine, Allah’ın, semaları, arzı ve ikisinin arasında bulunanları ancak hakk olarak ve muayyen bir süre için yarattığını hiç düşünmediler mi? İnsanların birçoğu, Rablerine kavuşmayı gerçekten inkâr etmektedirler. 9-Onlar, yeryüzünde gezip de kendilerinden öncekilerin âkıbetlerinin nice olduğuna bakmadılar mı? Ki onlar, kendilerinden daha güçlü idiler; yeryüzünü kazıp alt üst etmişler, onu bunların imar ettiklerinden daha çok imar etmişlerdi. Resulleri, onlara da nice açık deliller getirmişlerdi. Zaten Allah onlara zulmedecek değildi; fakat onlar kendi kendilerine zulmetmekteydiler. 10-Sonunda, Allah’ın âyetlerini yalan sayarak ve onları alaya alarak kötülük yapanların âkıbetleri pek fena oldu.

RÛM SURESİ • 955

“Kendi kendilerine…Allah’ın….yarattığını…hiç düşünmediler mi?” yedi gayb semasını, beden arzını ve bu ikisinin arasında bulunan tabii kuvvetleri, arz melekutunu, ruhaniyeti, gök melekutunu, sıfat ve ahlakı ve daha nice varlığı hikmet ve adalete uygun olarak yarattığını, Hakk’ın bunların mazharlarına, istidatlarının tecelliyi kabul etme kapasitelerine göre zuhur ettiğini düşünmediler mi? “Ve muayyen bir süre…” bundan maksat, onların her biri için belirlenen kemal derecesi ve ilk istidadının hüviyetinin gereği olarak Allah’ta fena bulma düzeyidir. Böylece, istidatlarının oranına göre müşahede ederler, Allah’ın sıfatları ve zatıyla içlerine ilkasını gözlemlerler. “İnsanların birçoğu, Rablerine kavuşmayı gerçekten inkâr etmektedirler.” Çünkü, O’ndan perdelenmişlerdir. Böyle bir şeyin başka bir âlemde şekli karşılaşma ile, yani bir hüviyetin diğer bir hüviyetin içine girmesiyle olabileceğini sanırlar. 11-Allah, ilkin mahlûkunu yaratır, (ölümden) sonra da bunu (yaratmayı), tekrarlar. Sonunda hep O’na döndürülecek rücu ettirilecsiniz. 12-Kıyametin kopacağı gün, günahkârlar (ümitsizlik içinde) susacaklardır. 13- (Allah’a koştukları) ortaklarından kendilerine hiçbir şefaatçi çıkmayacaktır. Zaten onlar, ortaklarını da inkâr edeceklerdir. 14-Kıyamet kopacağı gün, işte o gün (müminlerle inkârcılar) birbirlerinden ayrılacaklardır. 15-İman edip iyi işler yapanlara gelince, onlar, cennette nimetlere ve sevince mazhar olacaklardır. 16-İnkâr edenler, âyetlerimizi ve ahiret buluşmasını yalan sayanlar ise, işte onlar azapla yüz yüze bırakılacaklardır. 17.18-Haydi siz, akşama ulaştığınızda (akşam ve yatsı vaktinde) sabaha kavuştuğunuzda, gündüzün sonunda ve öğle vaktine eriştiğinizde SubhanAllah’ı tesbih edin (namaz kılın), ki semalarda ve arzda hamd O’na mahsustur. 19-Ölüden diriyi, diriden de ölüyü O çıkarıyor; arz’ı ölümünün ardından O canlandırıyor. İşte siz de (kabirlerinizden) böyle çıkarılacaksınız. 20-Sizi topraktan yaratması, O’nun (varlığının) delillerindendir. Sonra siz, (her tarafa) yayılan insanlar oluverdiniz.

956 • TEFSİRİ KEBİR / TE’VİLÂT

21-Kaynaşmanız için size kendi (cinsi)nizden eşler yaratıp aranızda sevgi ve merhamet peydâ etmesi de O’nun (varlığının) delillerindendir. Doğrusu bunda, iyi düşünen bir kavim için ibretler vardır. “Allah, ilkin mahlukatı yaratır.” Farsları Rumlara galip getirmek suretiyle yaratmayı başlatır. “Sonra da bunu tekrarlar.” Bu sefer Rumları Farslara galip getirerek yaratmayı tekrar eder. “Sonunda hep O’na döndürüleceksiniz.” O’nda fena bulacaksınız. “Kıyametin kopacağı gün.” Küçük kıyametin meydana geleceği gün “günahkârlar susacaklardır.” Allah’ın rahmetinden umutlarını keseceklerdir. Rahmeti kabul edecek istidada sahip olmayışları nedeniyle azapta hayret içinde kalakalırlar. Veya Mehdi’nin (a.s) zuhuruyla gerçekleşecek büyük kıyamette, onun satveti altında kahrolurlar, Allah’ın rahmetinden mahrum kalırlar. O gün, müminlerle kâfirlerin birbirlerinden ayrılmaları suretiyle insanlar farklı zümreler şeklinde belirginleşirler. “SubhanAllah’ı tesbih edin.” O’nu, kendisinden başkasının varlık, sıfat, fiil ve tesir olarak var olmasından tenzih edin. “Akşama ulaştığınızda…” Fars karanlığının Rum nuruna galip gelmesi akşamına vardığınızda “ve sabaha kavuştuğunuzda…” ve Rumların nurlarının Fars karanlığına karşı üstünlük sağladığı zamanda. “Hamd O’na mahsustur.” Ruhaniler nurunun nefsaniler karanlığına galip gelmesi ve ruh güneşinin doğuşunun yaklaşması sabahında kemal sıfatlarının zuhuruyla, cemal tecellilerinin yedi gayb semalarında belirmesiyle, nefsaniler karanlığının ruhaniler nuruna galip gelmesi akşamında celal sıfatlarının beden arzında zuhur etmesiyle “gündüzün sonunda” fena buldukları vakitte, ruh güneşinin zatta kaybolduğu zamanda ve “öğle vaktine eriştiğinizde…” fena sonrası bekada, istikamet ve istiva vaktinde O’na hamd edin. “Çıkarıyor…” sabah vaktini yeniden getirerek kalp dirisini nefis ölüsünden çıkarıyor. “çıkarıyor…” akşam esnasında yeniden var etmek suretiyle kalp dirisinden nefis ölüsünü çıkarıyor. “ Canlandırıyor…” böylece, o esnada beden arzını diriltiyor. “İşte siz de böyle çıkarılacaksınız.” ikinci hayatta, ahirette kabirlerinizden böyle çıkarılacaksınız. “Onun delillerindendir.” bilgi ve süluk olarak zatına ulaşmanın vesileleri konumunda olan sıfatlarından ve fiillerinden biri de “size kendinizden eşler yaratması” dır. Yani sizin için nefislerden ruhların eşlerini yarattı. “kaynaşmanız için…” onlara meyletmeniz, sevgiyle onlara eğilim göstermeniz, onlara etki edip onlardan etkilenmeniz için. “Aranızda…peyda etmesi” iki taraflı sevgi ve rahmet

RÛM SURESİ • 957

duygusu yaratması da Onun ayetlerindendir. Böylece, nefis ruhu ve tesirini seviyor, etkisini kabulleniyor. Taşkınlıktan uzaklaşıp sükunete ediyor, arınıyor. O’nun ahlakıyla ahlaklanıp kurtuluşa eriyor. Ruh da üzerinde tesir bırakmak suretiyle nefsi seviyor, onun üzerine nurunu yansıtıyor. Yüce Allah da iyiliğinin ve şefkâtinin bir göstergesi olarak mübarek bir evlat vererek ona merhamet ediyor. O da evladın bereketiyle yükseliyor, onun aracılığıyla kemali zuhur ediyor. “Doğrusu bunda…ibretler vardır.” sıfatlar ve kemaller vardır “iyi düşünen bir kavim için.” Nefisleri ve zatları ile birlikte onlarda cibilliyet olarak var olan içlerine yerleştirilen özellikler üzerinde tefekkür eder bir topluluk için ayetler vardır. 22-O’nun delillerinden biri de, semaları ve arz’ı yaratması, lisanlarınızın ve renklerinizin değişik olmasıdır. Şüphesiz, bunda bilenler için (alınacak) dersler vardır. 23-Gece olsun gündüz olsun, uyumanız ve Allah’ın lûtfundan (nasibinizi) aramanız da O’nun (varlığının) delillerindendir. Gerçekten bunda, işiten bir kavim için ibretler vardır. 24-Yine O’nun delillerindendir ki, size korku ve ümit vermek üzere şimşeği gösteriyor, semadan su indirip ölümünün ardından arzı onunla diriltiyor. Doğrusu bunda, aklını kullanan bir kavim için (alınacak) dersler vardır. 25-Semanın ve arz’ın O’nun buyruğu ile durması da O’nun (varlığının) delillerindendir. Sonra sizi topraktan bir çağırdı mı hemen (kabirlerinizden) çıkıverirsiniz. 26-Semalarda ve arz’da olanlar hep O’nundur. Hepsi O’na boyun eğmiştir. 27-Yaratmaya başlayan, sonra onu tekrarlayan O’dur, ki bu, O’nun için pek kolaydır. Semalar’da ve arz’da (tecelli eden) en yüce sıfat O’nundur. O, mutlak güç ve hikmet sahibidir. 28-Allah size kendinizden bir temsil getirmektedir: Mülkiyetiniz altında bulunan köleler içinde, size verdiğimiz rızıklarda-birbirinizden çekindiğiniz gibi kendilerinden çekineceğiniz derecede sizinle eşit (haklara sahip)- ortaklarınız var mı? İşte biz âyetlerimizi, aklını kullanacak bir kavim için böylece açıklıyoruz.

958 • TEFSİRİ KEBİR / TE’VİLÂT

29-Gel gör ki haksızlık edenler, bilgisizce kötü arzularına uydular. Allah’ın saptırdığını kim doğru yola eriştirebilir? Onlar için herhangi bir yardımcı yoktur. 30- (Rasûlüm!) Sen vechini (yüzünü) hanîf olarak dine, Allah insanları hangi fıtrat üzere yaratmış ise ona çevir. Allah’ın yaratışında değişme yoktur. İşte dosdoğru din budur; fakat insanların çoğu bilmezler. “…Lisanlarınızın değişik olması…” nefis, kalp, sır, ruh ve hafa lisanlarınızın her makama özgü bir söz olması suretiyle farklı oluşu, “ve renklerinizin” çeşitlenmeniz ve yedi sema’da ve arzda telvinlenmeniz “delillerden” dir. İlimlerinin mertebelerini bilen alimler için sıfat ve fiil tecellilerindendir. “Uyumanız…” nefis gecesinde gaflette olmanız, kalp gündüzünde nefsin sıfatlarıyla zuhur etmeniz, “Allah’ın lûtfundan aramanız” kemalatlarda yükselmek, ahlak ve makam edinmeniz, Hakk’ın sözünü kalp kulağıyla dinlemeniz, hallerde belirginleşen makamlara göre onların anlamlarını kavramanız O’nun ayetlerindendir. “Gösteriyor…” başlangıçlarda doğuş ve parıldayış şimşeğini gösteriyor. Kaybolup gitmesinden, böylece onu yitirmek suretiyle karanlıkta kalmaktan korkar, tekrar dönmesini, daha fazla aydınlık vermesini umarsınız. Ondan sonra ruh semasından ve sekinet bulutundan ilham ve keşif yağmurları yağar. Onunla nefis arzları ve cehaletle ölmüş bulunan kurumuş istidatlar yeniden dirilir. “Aklını kullanan bir kavim için…” nefislerini gönüllü olarak akıllarının isteklerine, ilham mahiyetindeki varidatların anlamlarına, kendi yararlarına olan hikmet ve makullerin emrine veren bir topluluk için ibret dersleri vardır. “En yüce sıfat O’nundur.” En yüce vasıf, varlıkta tek olma, zati birlik Onundur. Müfessir Mücahid bu ifadeyi tefsir ederken ne güzel söylemiştir: Bu, Ondan başka ilah yoktur, demektir. “Sen yüzünü…çevir.” Tevhid dinine. Bu, Hakk’ın yoludur. Bu yüzden cümle içinde terkip halinde değil, mutlak olarak kullanılmıştır. Yani bu, mutlak dindir. Ondan başkası din değildir. Çünkü yarı yolda kalıp kesilmişlerdir, maksada ulaştırmamışlardır. Ayette geçen vech, bütün ayrılmazları ve arazlarıyla beraber mevcut olan zat demektir. Onu dine çevirmek ise, bu zatı Hak’tan başka her şeyden soyutlamak, Hak ile kaim kılmak, Hak’la beraber durmak, nefsine de başkasına da dönüp iltifat etmemektir. Bu takdirde seyri, Allah’ın seyri, dini ve tarikatı da Allah’ın dininin ve yolunun üzerinde bulunduğu din ve tarikat olur.

RÛM SURESİ • 959

Çünkü Allah’tan başkasını varlık olarak görmez. “Hanif olarak…” yüzünü çevirerek, Allah’tan başkası için varlık ispat edenlerin, böylece Allah’a ortak koşanların taptıkları başkalarının ve eşlerin yollarından ibaret olan batıl dinlerden Hakka meylederek. “Allah insanları hangi fıtrat üzere yaratmış ise…” yani, Allah’ın insanların yaratılışlarına esas kıldığı fıtrattan ayrılmayın. Fıtrat, insan hakikâtinin varoluşuna esas oluşturan ezeli saflık ve arınmışlık, salt fıtri tevhid halidir. Bu ilk fıtrat en kutsi feyizden başka bir şey değildir. Ki en kutsi feyiz, zatın aynıdır. Buna bağlı kalan kimsenin eğilimi, meyli tevhidden uzaklaşma ve Hak’tan perdelenme şeklinde olmaz. Bilakis eğilimi, meyli ve perdelenmesi hayatın örtülerinden ve yaratılış veya terbiye alışkanlık sebebiyle oluşan doğal arazlardan olur. Birincisine ilişkin delil Rasulullah’ın (s.a.v) kutsi bir hadiste bize aktardığı şu hakikâttir: “Bütün kullarımı hanifler olarak yarattım. Sonra şeytan onları hilelerle dinlerinden uzaklaştırdı, bana başkasını ortak koşmalarını emretti.” İkincisine ilişkin delil ise Rasulullah’ın (s.a.v) şu sözüdür: “Her çocuk fıtrat üzere doğar, sonra ana babası onu ya Hıristiyanlaştırır veya Yahudileştirir.” Yoksa bu hakikât kendi içinde zati hali itibariyle değişmez, çünkü böyle bir şey imkânsızdır. “Allah’ın yaratışında değişme yoktur. İşte dosdoğru din budur; fakat insanların çoğu bilmezler.” ayetinin anlamı da budur. Yani insanların çoğu bu hakikâtin bincinde değildir. 31-Hepiniz O’na yönelerek O’na karşı gelmekten sakının, salâtı (namazı) ikame edin! müşriklerden olmayın. 32-Dinlerini parçalayan ve bölük bölük olanlardan (olmayın. Bunlardan) her fırka, kendilerinde olan ile böbürlenmektedir. 33-İnsanların başına bir sıkıntı gelince, Rablerine yönelerek O’na yalvarırlar. Sonra Allah, katından onlara bir rahmet (nimet ve bolluk) tattırınca, bakarsınız ki onlardan bir grup yine Rablerine ortak koşuyorlar. 34-Kendilerine verdiklerimize nankörlük etsinler bakalım! Haydi sefa sürün; ama yakında bileceksiniz! 35-Yoksa onlara bir kesin delil indirdik de, o delil, müşrik olmalarını mı söylüyor?

960 • TEFSİRİ KEBİR / TE’VİLÂT

36-İnsanlara bir rahmet tattırdığımızda ona sevinirler. Şayet yaptıklarından ötürü başlarına bir fenalık gelse hemen ümitsizliğe düşüverirler. 37-Görmediler mi ki Allah, rızkı dilediğine bol bol vermekte, dilediğininkini de daraltmaktadır. Şüphesiz, imanlı bir kavim için bunda ibretler vardır. 38-O halde sen, akrabaya, yoksula, yolda kalmışa hakkını ver. Allah’ın rızasını isteyenler için bu, en iyisidir. İşte onlar kurtuluşa erenlerdir. 39-İnsanların mallarında artış olsun diye verdiğiniz herhangi bir faiz, Allah katında artmaz. Allah’ın rızasını isteyerek verdiğiniz zekâta gelince, işte zekâtı veren o kimseler, evet onlar (sevaplarını ve mallarını) kat kat arttıranlardır. 40-Allah, (o yüce varlıktır) ki sizi yaratmış, sonra rızıklandırmıştır; sonra O, hayatınızı sona erdirecek, daha sonra da sizi (tekrar) diriltecektir. Peki sizin (Allah’a eş tuttuğunuz) ortaklarınız içinde bunlardan birini yapabilecek var mı? Allah onların ortak koştuklarından münezzehtir ve yücedir. 41-İnsanların bizzat kendi işledikleri yüzünden karada ve denizde düzen bozuldu, ki Allah yaptıklarının bir kısmını onlara tattırsın; belki de (tuttukları kötü yoldan) dönerler. 42- (Rasûlüm!) De ki: Yeryüzünde gezip dolaşın da, daha öncekilerin âkıbetleri nice oldu, görün. Onların çoğu müşrik idi. 43-Allah katından, dönüşü olmayan bir gün (kıyamet günü) gelmeden önce yönünü o hakk dine çevir! O gün (insanlar) bölük bölük ayrılacaklardır. 44-Kim inkâr ederse, inkârı kendi aleyhine olur. İyi işler yapanlara gelince, onlar da kendileri için (cennetteki yerlerini) hazırlamış olurlar. 45-Zira Allah, iman edip iyi işler yapanlara kendi lûtfundan karşılık verecektir. Şüphesiz O, kâfirleri sevmez. 46-Size rahmetinden tattırsın, emriyle gemiler yüzsün, fazlından (nasibinizi) arayasınız ve şükredesiniz diye (hayat ve bereket) müjdecileri olarak rüzgârları göndermesi de Allah’ın (varlık ve kudretinin) delillerindendir. 47-And (yemin) olsun ki, biz senden önce kendi kavimlerine nice Resuller gönderdik de onlara açık deliller getirdiler. (Onları dinlemeyip) günaha dalanların ise cezalarını hakkıyla vermişizdir. Müminlere yardım etmek de bize düşer.

RÛM SURESİ • 961

48-Allah O’dur ki, rüzgârları gönderir, bunlar da bulutu kaldırır. Derken, Allah onu sema da dilediği gibi yayar ve parça parça eder; nihayet arasından rahmetin (yağmurun) çıktığını görürsün. Allah, dilediği kullarına rahmeti (yağmuru) nasip edince, onlar seviniverirler. 49-Oysa onlar, daha önce, üzerlerine rahmet (yağmur) yağdırılmasından iyice ümitlerini kesmişlerdi. 50-Allah’ın rahmetinin eserlerine bir bak: Arzı, ölümünün ardından nasıl diriltiyor! Şüphesiz O, ölüleri de mutlaka diriltecektir. O, her şeye kadirdir. 51-And olsun ki, bir rüzgâr göndersek de onu (ekini) sararmış görseler, ardından muhakkak nankörlüğe başlarlar. 52- (Rasûlüm!) Elbette sen ölülere duyuramazsın; arkalarını dönüp giderlerken sağırlara o daveti işittiremezsin. 53-Körleri de sapıklıklarından (vazgeçirip) doğru yola iletemezsin. Ancak teslimiyet göstererek âyetlerimize iman edenlere duyurabilirsin. 54-Sizi güçsüz yaratan, sonra güçsüzlüğün ardından kuvvet veren ve sonra kuvvetin ardından güçsüzlük ve ihtiyarlık veren, Allah’tır. O, dilediğini yaratır. O, hakkıyla bilen Aliymdir, üstün kudret sahibi Kadiyr’dir. 55-Kıyamet koptuğu gün, günahkârlar, (dünyada) ancak pek kısa bir süre kaldıklarına yemin ederler. İşte onlar, (dünyada da Hak’tan) böyle döndürülüyorlardı. 56-Kendilerine ilim ve iman verilenler şöyle derler: Ant olsun ki siz, Allah’ın yazısında (hükmedildiği gibi) yeniden dirilme gününe kadar kaldınız. İşte bugün yeniden dirilme günüdür; fakat siz onu tanımıyordunuz. 57-Artık o gün, zulmedenlerin (beyan edecekleri) mazeretleri fayda vermeyeceği gibi, onlardan Allah’ı hoşnut etmeye çalışmaları da istenmez. 58-Ant olsun ki biz, bu Kur’an’da insanlar için her çeşit misale yer vermişizdir. Şayet onlara bir mucize getirsen inkârcılar kesinlikle şöyle diyeceklerdir: Siz ancak bâtıl şeyler ortaya atmaktasınız. 59-İşte bilmeyenlerin (Hakk’ı tanımayanların) kalplerini Allah böylece mühürler. 60- (Rasûlüm!) Sen şimdi sabret. Bil ki Allah’ın vaadi gerçektir. (Buna) iyice inanmamış olanlar, sakın seni gevşekliğe sevk etmesin!

962 • TEFSİRİ KEBİR / TE’VİLÂT

“Hepiniz O’na yönelerek…” bu ifadenin orijinali, takdiri bir zamana bitişik zamirden hal konumundadır. Buna göre kastedilen anlam şudur: Vehim şeytanları ve hayal tarafından varlıkları vehmettirilen bütün ağyarı ve onların batıl dinlerini, cibilliyet örtülerinden, bedensel arazlardan, tabii heyetlerden ve nefsani sıfatlardan soyutlanmak suretiyle Hakk’a ve dinine bağlanmak suretiyle O’na gönülden yönelerek Allah’a has olan bu fıtrattan ayrılmayın. “O’na karşı gelmekten sakının.” O’na yöneldikten, O’nda fena bulmak suretiyle fıtratı arındırdıktan sonra O’na karşı gelmeyin. “Salâtı (namazı) ikame edin” Zati müşahedeyi ikame edin. “Müşriklerden olmayın.” fıtratın kalıntıları ve fıtrat makamında benliğin zuhuruyla şirk koşmayın. “Olanlardan…” fıtrattan düşmek, hayat ve gelenek perdeleriyle perdelenmek suretiyle hakiki dinlerini parçalayan “bölük bölük olanlardan” olmayın. Farklı gruplara bölünenlerden olmayın. Çünkü her biri kendi perdesinin yanında durmuştur. Perdeleri de farklıdır. Ayrıca, şeytan onları nefsin sıfatlarının vadilerinde darmadağın etmiştir. Bu yüzden bazıları hayvanların, bazı yırtıcıların, bazıları heva ve hevesin, bazısı da özellikle şeytanın dini üzeredir. Nitekim, şeytan türlerini saymak da mümkün değildir. Dinler de bunun gibi türlü türlüdür. “Her fırka, kendilerinde olan ile böbürlenmektedir.” Hakiki dinden ayrılan, böylece değişik gruplara ayrılan her fırka, fıtratın bulanıklığı ve perdenin kalınlığı karşısında durur ve istidadının gerektirdiği perdelerle sevinir. Çünkü bu durum, perdesinin doğasının gereğidir. Böylece hali galip istidat ile uyum göstermiştir. Sevinme, uyumlu olan bir şeyin uyumluluğuyla mevcut olması karşısında hissedilen bir duygudur. Bu uyumlu şey, o hal açısından aslında arızi istidat aracılığıyla belirmiştir. Yoksa hakikâtte, asli istidat uyarınca uyumluluk göstermiş değildir. Bu yüzden arazın yok olması esnasında acı çekmesi, azap görmesi zorunlu olur.

LOKMAN SURESİ • 963

LOKMAN SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Elîf. Lâm. Mîm. 2-İşte bu âyetler, hikmetli kitab’ın âyetleridir. 3-Muhsinler (ihsan sahibleri) için bir hidayet rehberi ve rahmet’dir. 4-O kimseler, salâtı (namazı) ikame ederler, zekâtı verirler; onlar ahirete de kesin, yakin bir imanla inanırlar. 5-İşte onlar, Rableri tarafından gösterilmiş doğru yol “sırat-ı mustakiym” üzeredirler ve onlar felaha (kurtuluşa) erenlerdir. 6-İnsanlardan öylesi var ki, herhangi bir ilmî delile dayanmadan Allah yolundan saptırmak ve sonra da onunla alay etmek için boş lafı satın alır. İşte onlara rüsvay edici bir azap vardır. 7-Ona âyetlerimiz okunduğu zaman, sanki bunları işitmemiş, sanki kulaklarında ağırlık varmış gibi büyüklük taslayarak yüz çevirir. Sen de ona acıklı bir azabın müjdesini ver! 8.9-Şüphesiz, iman edip de güzel davranışlarda bulunan salihler için, içinde ebedî kalacakları ve nimetleri bol; Nâim cennetleri vardır. Bu, Allah’ın vaadi hakk’dır. O, mutlak güç “Azîz” ve hikmet sahibi “Hakiym”dir. 10-O, semaları görebildiğiniz bir direk olmaksızın yarattı, sizi sarsmasın diye yere de ulu dağlar koydu ve orada her çeşit canlıyı yaydı. Biz semadan su indirip, orada her faydalı dabbe’den (hayvandan) çift çift bitirdik. 11-İşte bunlar, Allah’ın halkı (yarattıkları)dır. Şimdi… (ey kâfirler!) O’ndan başkası ne yaratmış bana gösterin?! Hayır (gösteremezler)! Zalimler apaçık “mübiyn” bir dalalet içindeler.

964 • TEFSİRİ KEBİR / TE’VİLÂT

12-And olsun ki biz Lokman’a: Allah’a şükret! diyerek hikmet verdik. Şükreden ancak kendisi için şükretmiş olur. Nankörlük eden de bilsin ki, muhakkak Allah hiçbir şeye muhtaç olmayan “Ganiyy”dir, her türlü övgüye lâyık Hamiyd’dir. 13-Lokman, oğluna öğüt vererek: Yavrucuğum! Allah’a ortak koşma! Doğrusu şirk, büyük bir zulümdür, demişti. 14-Biz insana, ana-babasına iyi davranmasını tavsiye etmişizdir. Çünkü anası onu nice sıkıntılara katlanarak taşımıştır. Sütten ayrılması da iki yıl içinde olur. (İşte bunun için) önce bana, sonra da ana-babana şükret diye tavsiyede bulunmuşuzdur. Dönüş, ancak Banadır. 15-Eğer onlar seni, hakkında bilgin olmayan bir şeyi (körü körüne) bana ortak koşman için zorlarlarsa, onlara itaat etme. Onlarla dünyada iyi geçin. Bana yönelenlerin yoluna uy. Sonunda dönüşünüz ancak banadır. O zaman size, yapmış olduklarınızı haber veririm. 16- (Lokman, öğütlerine devamla şöyle demişti:) Yavrucuğum! Yaptığın iş (iyilik veya kötülük), bir hardal tanesi ağırlığında bile olsa ve bu, bir kayanın içinde veya semalarda yahut arzın derinliklerinde bulunsa, yine de Allah onu (senin karşına) getirir. Doğrusu Allah, en ince işleri görüp bilen “Latiyf”dir ve her şeyden haberdar “Habîr”dir. 17-Yavrucuğum! Salâtı (namazı) kıl, iyiliği emret, kötülükten vazgeçirmeye çalış, başına gelenlere sabret. Doğrusu bunlar, azmedilmeye değer işlerdir. 18-Küçümseyerek insanlardan yüz çevirme ve yeryüzünde böbürlenerek yürüme. Zira Allah, kendini beğenmiş övünüp duran kimseleri asla sevmez. 19-Yürüyüşünde tabiî ol, sesini alçalt. Unutma ki, seslerin en çirkini merkeplerin sesidir. 20-Allah’ın, semalarda ve arzda (nice varlık ve imkânları) sizin emrinize verdiğini, nimetlerini açık ve gizli olarak size bolca ihsan ettiğini görmediniz mi? Yine de, insanlar içinde, -bilgisi, rehberi ve aydınlatıcı bir kitabı yokken-Allah hakkında tartışan kimseler vardır. 21-Onlara «Allah’ın indirdiğine uyun!» dendiğinde: Hayır! Biz babalarımızı üzerinde bulduğumuz yola uyarız, derler. Ya şeytan, onları alevli ateşin azabına çağırıyor idiyse de mi?!

LOKMAN SURESİ • 965

22-İyi davranışlar içinde kendini bütünüyle Allah’a veren kimse, gerçekten en sağlam kulpa yapışmıştır. Zaten, bütün işlerin sonu Allah’a varır. 23- (Rasûlüm!) İnkâr edenin inkârı seni üzmesin. Onların dönüşü ancak bizedir. İşte o zaman yaptıklarını kendilerine haber veririz. Allah kalplerde olanı şüphesiz çok iyi bilir. 24-Onları biraz faydalandırır, sonra kendilerini ağır bir azaba sürükleriz. 25-And olsun ki onlara, «Semaları ve arzı kim yarattı?» diye sorsan, mutlaka «Allah…» derler. De ki: (Öyleyse) hamd da yalnız Allah’a mahsustur, ama onların çoğu bilmezler. 26-Semalarda ve arzda ne varsa, hepsi Allah’ındır. Bilinmeli ki, asıl Ganî ve övülmeye lâyık Hamiyd olan Allah’dır. 27-Şayet yeryüzündeki ağaçlar kâlem, deniz de arkasından yedi deniz katılarak (mürekkep olsa) yine Allah’ın sözleri (yazmakla) tükenmez. Şüphe yok ki Allah mutlak galip “Azîz”dir, hikmet sahibi“Hakiym”dir. 28- (İnsanlar!) Sizin yaratılmanız ve diriltilmeniz, ancak tek bir kişinin yaratılması ve diriltilmesi gibidir. Şüphesiz Allah, “Semî”dir “Basiyr”dir. “Kendini bütünüyle Allah’a veren kimse…” fiillerinde, sıfatlarında veya zatında fena bulmak suretiyle varlığını Allah’a veren “iyi davranışlar içinde” ki kimse. Makamına göre O’nu müşahede etmek üzere O’na ibadet eden kimse. Başlangıçta O’nun fiillerini müşahede etmek üzere tevekkül amellerini işler, ikincisinde sıfatlarını müşahede etmek üzere rıza makamında amel eder, Üçüncüsünde zatını müşahede etmek üzere tahakkukta istikametle amel ederse “Yapışmış olur” en sağlam kulp olan tevhid dinine sarılmış olur. “Zaten bütün işlerin sonu Allah’a varır.” O’nda fena bulmak üzere bütün işler Ona varır. Her şeyin sonu Odur. 29-Görmedin mi ki Allah, geceyi gündüze ve gündüzü geceye sokmaktadır. Güneşi ve ayı da buyruğu altına almıştır. Bunların her biri belli bir vâdeye kadar hareketine devam eder. Ve Allah, yaptıklarınızdan tamamen haberdar “Habîr”dir.

966 • TEFSİRİ KEBİR / TE’VİLÂT

30-Bu şundandır: Çünkü Allah, hakkın ta kendisidir; O’ndan başka taptıkları ise hiç şüphesiz bâtıldır. Gerçekten Allah çok yüce, çok ulu “Aliyyu’l-Kebîr”dir. 31-Size varlığının delillerini göstermesi için, Allah’ın lûtfuyla gemilerin denizde yüzdüğünü görmedin mi? Şüphesiz bunda, çok sabreden, çok şükreden herkes için ibretler vardır. 32-Dağlar gibi dalgalar onları kuşattığı zaman, dini tamamen Allah’a has kılarak (ihlâsla) O’na yalvarırlar. Allah onları karaya çıkararak kurtardığı vakit, içlerinden bir kısmı orta yolu tutar. Zaten bizim âyetlerimizi, ancak nankör hâinler bilerek inkâr eder. 33-Ey İnsanlar! Rabbinize karşı gelmekten sakının. Ne babanın evlâdı, ne evlâdın babası nâmına bir şey ödeyemeyeceği günden çekinin. Bilin ki, Allah’ın verdiği söz gerçektir. Sakın dünya hayatı sizi aldatmasın ve şeytan, Allah’ın affına güvendirerek sizi kandırmasın. 34-Kıyamet vakti hakkındaki bilgi, ancak Allah’ın katındadır. Yağmuru O yağdırır, rahimlerde olanı O bilir. Hiç kimse yarın ne kazanacağını bilemez. Yine hiç kimse nerede öleceğini bilemez. Şüphesiz Allah, her şeyi bilendir, her şeyden haberdardır. “Görmedin mi” beden feleğinin, hayat ve idrak kuvveti gibi sıfatlarını üzerine indirmek ve aletlerle onu hazırlamak suretiyle heyuli denizde yüzdüğünü? “Allah’ın lûtfuyla…” yani kemalatı kabul etme istidadına sahip olduğu için. “ Size…göstermesi için.” bu yüzme ve istidat aracılığıyla size fiil ve sıfat tecellilerinin ayetlerini göstermek için. “Şüphesiz bunda…ibretler vardır.” fiil ve sıfatlarının tecellilerine dair ayetler vardır. Çünkü Allah’ın fiil ve sıfatları ancak bu mazharlar üzerinde zuhur ederler. “Çok sabredenler…için” tevekkül ve rıza makamının sağlamlaşması için nefsinin fiil ve sıfatlarının zuhur etmesine karşı mücahede ederken Allah ile beraber olma hususunda sabreden ve “çok şükreden” Allah’ın celalinin daha fazla kendisine yansıması için fiil tecellilerine ilişkin tevekkül makamının hükümlerini ve sıfat tecellilerine ilişkin rıza makamının hükümlerini eda etmek suretiyle hakkını vererek tecelliler nimetine şükreden kimseler için ibretler vardır.

LOKMAN SURESİ • 967

“…Dalgalar onları kuşattığı zaman…” nefsin sıfatlarının ve tabiatın gereklerinin oluşturduğu dalgalar “dağlar gibi…” tecelli nurlarının üzerini örten perdeler gibi kendilerini kuşattığı zaman “dini tamamen Allah’a has kılarak O’na yalvarırlar.” İhlasla, bulundukları makamda hakkını eda ederek Allah’a sığınırlar ve ihlasla amel etme hususunda sebat göstermelerinin bereketiyle bu perdeleri kaldırmasını isterler. Çünkü salik, telvin nedeniyle bir üst makamdan perdelendiği zaman, kendisine ait olan bir aşağı makamda sebat etmesi gerekir. Tevekkül makamında ihlas sahibi olmak gibi. “…Onları…kurtardığı vakit…” fiili tecelli ile onları tevekkül makamı karasına çıkarıp nefsin galebeleri nedeniyle heyuli denizde boğulmaktan yana güvene kavuşturduğu vakit “bir kısmı orta yolu tutar.” Tevekkül makamının hakkını verme, temkin ve kalıcılık üzere Allah’ın fiillerinde seyretme hususunda adalet üzere sebat ederler. “Bizim ayetlerimizi…inkâr eder.” Tecellilerde makamının hakkını izafe ederek, telvinatta bunlardan perdelenerek “ancak… hainler” inkâr eder. Fetretle sınanma sırasında Allah ile gerçekleştirdiği fıtri ahde ve akde vefasızlık ederek ihanet eder. “…Nankör…” hainler inkâr ederler. Çünkü Allah’ın nimetlerini, O’nun hoşnut olduğu yerlerde kullanmazlar. Tecellilere ilişkin makamının hakkını eda etmezler. Fiil ve sıfat nurları zuhur ettiği zaman tevekkül ve rıza ehlinin amelleriyle amel etmezler. Ya da şöyle bir anlam kastedilmiştir: Bu şeriatın gemileri bu denizde yüzerek kurtuluş karasının ve amellerin sonuçlarının cennetinin sahiline doğru hareket ederler, ki size fiil tecellilerine ilişkin ayetleri göstersin. “Rabbinize karşı gelmekten sakının…” Kendi fiilleriniz, sıfatlarınız ve zatlarınızla zuhur etmekten sakının. Fiillerinizi, sıfatlarınızı ve zatlarınızı Allah’ta yok edin. “Babanın evladı…namına bir şey ödeyemeyeceği günden çekinin.” Vahdet ve kahırla tecelli eden Allah’ın karşısında durduğunuz zaman, bütün bağlar kesilir. Babanın da çocuğun da varlığı söz konusu olmaz. Birbirleri namına bir şey ödemeleri de mümkün olmaz. “Sakın, dünya hayatı sizi aldatmasın.” Size daha yakın olan kalbi hayatın hakiki ve daimi bir hayat olduğu yönünde sizi aldatmasın. Çünkü o vakit hiç kimse için hayat söz konusu olmaz. “Ve şeytan, Allah’ın affına güvendirerek sizi kandırmasın.” bu takdirde benliğinizle zuhur eder, vesveseyle perdelenirsiniz, dolayısıyla tuğyana düşer, azarsınız.

968 • TEFSİRİ KEBİR / TE’VİLÂT

“Kıyamet vakti hakkında bilgi, ancak Allah katındadır.” Büyük kıyamet ile ilgili bilgi sadece Allah indindedir. Büyük kıyamet koptuğu zaman her şey fena bulacaktır, böyle iken bilgileri mi kalır! “Yağdırır…” varlıkların fena bulmasından önce istidatlara göre bunun yağmurunu yağdırır. “Rahimlerde olanı bilir…” istidat rahimlerinde bulunan kemalatın, tam mı, eksik mi olduklarını bilir. “Hiç kimse yarın ne kazanacağını bilemez.” Gelecek zamanda edineceği ilimleri ve makamları bilemez. Çünkü istidadında olan özelliklere karşı perdelenmiştir. “Yine hiç kimse nerede…” makam arzlarının hangisinde “öleceğini bilemez.” İçindeki kemalat sona erdiği için istidadının nerede tükeneceğini bilemez. Çünkü istidatları ve onların sınırlarını bilmek, yüce Allah’ın sırf kendisine özgü kıldığı, gaiplerin gaybının kapsamında olan bir bilgidir. Allah, doğrusunu herkesten daha iyi bilir.

SECDE SURESİ • 969

SECDE SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Elif. Lâm. Mîm. 2-Bu Kitab’ın, âlemlerin Rabbi tarafından indirilmiş olduğunda asla şüphe yoktur. 3-Yoksa «Onu kendisi uydurdu»mu diyorlar öyle mi? Hayır! O, senden önce kendilerine hiçbir uyarıcı “Nezîr” gelmemiş bir kavmi uyarman için -doğru yolu bulsunlar diye. Rabbinden hakk (Kitab)dır. 4-Semâvat’ı, arz’ı ve bunların arasındakileri altı günde (devirde) yaratan, sonra arşa istivâ eden Allah’dır. O’ndan başka ne bir dost ne de bir şefaatçiniz vardır. Artık düşünüp öğüt almaz mısınız? “Elif. Lâm. Mîm.” Teklik zatının ve sıfatların zuhuru, isimlerin huzuru , “indirilmiş” olmasıdır mutlak Furkani akıl kitabının Muhammedi varlığa “âlemlerin Rabbi tarafından” tam rahmet suretinde onun mazharında zuhur etmesi şeklinde inzal etmiş olmasıdır. “Semâvat’ı, arz’ı ve bunların arasındakileri…yaratan…Allah’tır.” Altı İlahi günde onlarla perdelenmek suretiyle yaratmıştır. Bu ise gizlenme (hafa) döneminin müddetidir. Ve bu devir de Adem’den (a.s) başlar Hz. Muhammed (s.a.v) dönemine kadar devam eder. “Sonra …istiva” etmiştir. Muhammedi kalp arşına istiva etmiştir. Söz konusu günlerin Cuması konumunda olan bu son günde bütün sıfatlarının tecellisiyle zuhur ettiği için. Çünkü güneşin istivası aydınlık ve ışıklarının yayılması bakımından eksiksiz olarak zuhur etmesi şeklinde olur. Bu yüzden, Rasulullah (s.a.v) şöyle buyurmuştur: “Ben, kıyamet gününün tan vaktinde gönderildim.” Çünkü Onun (s.a.v) Nebiy olarak gönderilişi kıyamet gününün sabahının aydınlandığı vakte denk düşmektedir. Bu günün ortası da Mehdi’nin (a.s) zuhur vaktidir. Bir hikmete mebni olarak Cuma günleri sabah namazında bu surenin okunması müstahap sayılmıştır. “Sizin için…O’ndan başka” onun zuhur

970 • TEFSİRİ KEBİR / TE’VİLÂT

sırasında “ bir dost” ve bir şefaatçi yoktur. Çünkü herkes O’nda fena bulur. “Artık düşünüp öğüt almaz mısınız?” vahdetin zuhuru sırasında gerçekleşen fıtrat misakı kapsamındaki ilk ahit üzerinde düşünüp öğüt almaz mısınız? 5-Allah, semâdan arza kadar her işi “tedbir” düzenleyip yönetir. Sonra (bütün bu emr olunan işler) sizin sayageldiklerinize göre bin yıl tutan bir günde O’nun nezdine çıkar. 6-İşte, görülmeyeni de görüleni de bilen “Aliym”, mutlak galip “Azîz” ve merhamet sahibi “Rahiym”dir. 7-O (Allah) ki, yarattığı her şeyi güzel yapmış ve ilk başta insanı çamurdan “tıyn”den başlatmıştır. 8-Sonra onun zürriyetini, dayanıksız bir suyun özünden üretmiştir. 9-Sonra onu “tesviye” ederek tamamlayıp şekillendirmiş, onda kendi ruhundan nefhetti. Ve sizin için semi (işitme), basar (görme), fuad(gönül,kalb) yaratmıştır. Ne kadar az şükrediyorsunuz! 10- «Toprağın içinde kaybolduğumuz zaman, gerçekten (o vakit) biz mi yeniden yaratılacağız?» derler. Doğrusu, onlar Rablerine kavuşmayı inkâr etmektedirler. 11-De ki: Size vekil kılınan (bu konuda görevlendirilen) ölüm meleği canınızı alacak, sonra Rabbinize döndürüleceksiniz. 12-O günahkârların, Rableri huzurunda başlarını öne eğecekleri, «Rabbimiz! Gördük duyduk, şimdi bizi (dünyaya) geri gönder de, iyi işler yapalım, artık kesin olarak inandık» diyecekleri zamanı bir görsen! “Her işi “tedbir” düzenleyip yönetir.” Vahdetin zuhuru semasından gözlenmesinin ve batışının arzına kadar altı günde gizlenmesi ve yaratıcılığıyla işleri düzenler. “Sonra…nezdine çıkar.” Yedinci günde zuhur etmek suretiyle onun katına çıkar. O gün “sizin sayageldiklerinize göre bin yıl tutar. İşte” bu düzenleyip yöneten “görülmeyeni…bilendir.” Altı günde gizlenmenin hikmetini de bilir. “Görüleni de bilir.” bu yedinci günde zuhur edişi de bilir. “Mutlak galip…” celal perdeleri içinde erişilmez, mutlak üstün “Aziz” O’dur. “Merhamet sahibi” “Rahiym” O’dur. Perdeleri açıp cemalini göstermesi suretiyle merhamet eder. “O ki, yarattığı her şeyi güzel yapmıştır.” Yarattığı şeyleri sıfatlarının mazharları kılmakla güzel yapmıştır. Çünkü güzellik sıfatlara özgü bir durumdur. Bütün varlıklar O’nun sıfatlarının mazharlarıdır. Kâmil insan hariç. O, zatın cemaline hastır. “Onu “tesviye” ederek tamamlayıp

SECDE SURESİ • 971

şekillendirmiş”… Tesviye, (düzgün şekilli) olmakla nitelendirilmiştir. Yani dengelidir. En dengeli mizaca ve en güzel yaratılışa sahip kılınmıştır. Ki bu sayede yüce Allah’a özgü ruhu kabul edecek istidada sahip olabilsin. “Ona kendi ruhundan üflemiştir.” Ve bu insan türüyle mahlukat son bulup Hak zahir oldu. “Ölüm meleği…” yani cüzi nefislerin buluşma yeri konumundaki külli insan nefsi bütünüyle fıtrattan kopmadıkça, zulmani heyetler ve nefsani sıfatlar perdelese de, tamamen tortularla kaplanma ve bağışlanma kapısının kapanması düzeyine varmamışsa, âlemin kalbi konumundaki nefis onun canını alır. Ama bu düzeye ermişse, o zaman sadece azap melekleri onu ayırırlar, canını alırlar. Henüz bu sınıra ulaşmadıkları için, Rab ile buluşmadan perdelenmiş olsalar da onları, süfli cihete meyilleri ile birlikte başları öne eğik olarak vasfetmiştir. Çünkü suç heyetleri içlerinde kök salmıştır. Bu yüzden görme, işitme ve geri dönme temennisinden söz ediyorlar. Çünkü içlerinde fıtrat nuru hiç kalmamış olsaydı, bütünüyle silinmiş olsaydı “Rabbimiz! Gördük duyduk…” demezlerdi, geri dönme temennisinden söz etmezlerdi. İşte bunlar, cehennemde ebediyen kalmayacak olan kimselerdir. Bilakis, günah heyetlerinin içlerinde kökleşmesi oranında cehennemde değişikliğe uğratıldıktan sonra geri döndürülürler. 13-Biz dilesek, elbette herkese hidayetini verirdik. Fakat, «Cehennemi hem cinlerden hem insanlardan bir kısmıyla dolduracağım» diye benden kesin söz çıkmıştır. 14- (O gün onlara şöyle diyeceğiz:) Bugüne kavuşmayı unutmanızın cezasını şimdi tadın bakalım! Doğrusu, biz de sizi unuttuk; yaptıklarınızdan ötürü ebedî azabı tadın! 15-Bizim âyetlerimize ancak o kimseler inanırlar ki, bunlarla kendilerine öğüt verildiğinde, büyüklük taslamadan secdeye kapanırlar ve Rablerini hamd ile tesbih ederler. “Elbette herkese hidayetini verirdik.” İstidat bakımından eşit düzeyde olmak suretiyle herkes için süluk etmeyi mümkün kılar, bunu kolaylaştırırdık. Fakat bu, hikmete aykırıdır. Çünkü o takdirde tek bir tabiat üzere kalırlardı. Sonra mümkün mertebeler, imkân dahilinde olmalarına rağmen ebediyen zuhur etmezlerdi. Bu âlemdeki mertebelerin birçoğu da bu mertebelerin erbabından hali kalırdı. Sonra bu âlemde ihtiyaç

972 • TEFSİRİ KEBİR / TE’VİLÂT

duyulan adi ve alçak işlerin çoğu yürümezdi, ki hicap, zillet, kasvet ve zulmet gibi sevgi, rahmet, nur ve izzetten uzak kimseler bunlara dayanarak varlıklarını sürdürürler. O zaman âlemin düzeni kontrolünü yitirir, hidayete erenlerin iyilikleri, yapıcılıkları gerçekleşmiş olmazdı. Çünkü bunun gerçekleşmesi, diğer tabakaların varlığına bağlıdır. Bir düzen gizliliklerle ve açıklıklarla yürür, iyilik vasfını alır. Eğer mazharların tümü nebilerden ve mutlulardan ibaret olsaydı, âlemin imarı ile meşgul olan katı nefislerin ve insan kökenli şeytanların yokluğundan dolayı düzen bozulurdu. Bir kutsi hadiste “Adem’in günahını âlemin imarının sebebi kıldım” denildiğini duymadınız mı? Hakikât hikmeti çerçevesinde istidatların güçlülük-zayıflık, saflık-bulanıklık bakımından farklı olmalarını gerektirmiştir. Bu bağlamda, mutluların ve bedbahtların varlığına hükmedilmiştir ki bütün sıfatlar bütün mertebelerde tecelli etsin. “Fakat… benden kesin söz çıkmıştır.” sözünün anlamı budur. Yani ezeli hüküm bu şekilde belirginleşmiştir. Ki “cehennemi…dolduracağım.” tabiatı “ cinlerle” gözlere görünmeyen yer menşeli nefislerle “ve insanlarla” dolduracağım. “Bugüne kavuşmayı unutmanızın cezasını şimdi tadın bakalım!” çünkü tabii örtülerle, bedensel giysilerle perdelenmiştiniz. “Biz de sizi unuttuk.” Rahmetten nasipsiz kılmakla sizi unuttuk. Çünkü siz rahmeti kabul etmediniz, ona arkanızı döndünüz. Yapıp ettiklerinizden dolayı şimdi sonsuz azabı tadın. Öteden beri esas aldığımız tevile göre sonsuzluk mecazi anlamdadır ve uzun zamanı ifade etmektedir. Ya da “tadın” hitabı cinlerden ve insanlardan ezeli hüküm çerçevesinde aleyhlerine azap hükmü verilen kimselere yöneliktir. “Ancak…inanır.” sıfatlarımızın alametlerine hakiki anlamda “bunlarla kendilerine öğüt verildiğinde…secdeye kapanan” kimseler inanır. Bunun sebebi ayetlerimizi çok çabuk kabul etmeleridir. Bu da fıtratlarının saflığından ileri gelir. “secdeye” sıfatlarda fena bulurlar. “Rablerini hamd ile teslih ederler.” Rablerinin sıfatlarıyla sıfatlanarak zatlarını arındırırlar. İşte hakiki anlamda tesbihleri ve hamdetmeleri budur. “Büyüklük taslamazlar.” nefsin sıfatlarının ve benliğin zuhur etmesi suretiyle büyüklenmezler. 16-Korkuyla ve umutla Rablerine yalvarmak üzere (ibadet ettikleri için), vücutları yataklardan uzak kalır ve kendilerine verdiğimiz rızıktan Allah yolunda harcarlar.

SECDE SURESİ • 973

17-Yaptıklarına karşılık olarak, onlar için ne mutluluklar saklandığını hiç kimse bilemez. 18-Öyle ya, mümin olan, yoldan çıkmış kimse gibi midir? Bunlar elbette bir olamazlar. 19-İman edip de, iyi işler yapanlara gelince, onlar için yaptıklarına karşılık olarak varıp kalacakları cennet konakları vardır. 20-Yoldan çıkanlar ise, onların varacakları yer ateştir. Oradan her çıkmak istediklerinde geri çevrilirler ve kendilerine: Yalandır deyip durduğunuz cehennem azabını tadın! denir. 21-En büyük azaptan önce, onlara mutlaka en yakın azaptan tattıracağız; olur ki (imana) dönerler. 22-Kendisine Rabbinin âyetleri hatırlatıldıktan sonra onlardan yüz çevirenden daha zalim kim olabilir! Muhakkak ki biz, günahkârlara, lâyık oldukları cezayı veririz. 23-And olsun biz Musa’ya Kitap verdik, (Rasûlüm!) sen ona kavuşacağından şüphe etme. ve onu İsrailoğullarına hidayet rehberi kıldık. 24-Sabrettikleri ve âyetlerimize kesinlikle inandıkları zaman, onların içinden, buyruğumuzla doğru yola ileten rehberler tayin etmiştik. 25-Muhakkak ki Rabbin, ihtilâf etmekte oldukları şeyler hakkında kıyamet günü onların aralarında hükmedecektir. 26-Halen yurtlarında gezip dolaştıkları kendilerinden önceki nice nesilleri helâk edişimiz onları doğru yola sevk etmedi mi? Bunlarda elbette ibretler vardır. Hâlâ kulak vermezler mi? 27-Kupkuru yerlere suyu ulaştırdığımızı, onunla gerek hayvanlarının gerekse kendilerinin yiyegeldikleri ekini çıkarmakta olduğumuzu da görmediler mi? Hâlâ da göremeyecekler mi? 28-Eğer doğru söylüyorsanız, bu fetih (ve hüküm) günü hani ne zaman? derler. 29-De ki: Fetih (ve hüküm) gününde inkârcılara (o gün ettikleri) imanları fayda vermeyecek ve kendilerine mühlet de tanınmayacaktır! 30-Artık sen onları bırak ve bekle. Zaten onlar da beklemektedirler. “Vücutları…uzak kalır.” Tabii örtülerden sıyrılır, bedensel yataklardan ayrılır, heyetleri silerek cihetlerin dışına çıkar. “Rablerine yalvarırlar.” Telvin yoluyla nefsin sıfatlarıyla perdelenmekten korkarak

974 • TEFSİRİ KEBİR / TE’VİLÂT

kalp makamında tevhide yönelirler. “Umutla…” zata kavuşmayı umarak… “Kendilerine verdiğimiz rızıktan…” irfan ve hakikâtlerden “Allah yolunda harcarlar…” istidat sahiplerine infak ederler. “Hiç kimse bilemez.” Onlardan şerefli hiçbir nefis “onlar için ne…saklandığını” bilemez. Zatın cemali, gözlerinin aydınlığı konumundaki nurların nuru ile karşılaşma gibi ne güzellikleri sakladığımızı bilmezler. Künhüne varılamayan, vasfedilmesine imkân bulunmayan nice lezzetler ve neşeler bulacaklardır. “Yaptıklarına karşılık olarak…” arınma, saflıkta silinme ve tecellilerin hükümlerine göre amel etmelerinin karşılığı olarak bunlarla karşılaşırlar. “Mümin olan…” fıtrat dini üzere tevhide iman eden “yoldan çıkmış kimse gibi midir?” hayatın dürtülerinin etkisiyle dosdoğru dinden çıkan kimse gibi olur mu? “Varıp kalacakları cennet konakları…” makamlarına göre üç cennetten birinde onlar barınırlar. Oysa diğerleri ise; “Oradan her çıkmak istediklerinde.” fıtri eğilimleri uyarınca çıkmak istediklerinde “geri çevrilirler…” çünkü süfli meyil, arzi melekut kahrı onları istila eder. Çünkü tabii heyetler içlerinde kökleşmiştir. “Onlara mutlaka en yakın azaptan tattıracağız.” Bundan maksat da sonuçlar azabı, nefislerin muhalefet, tabiatın musibetler, zorluklar ve korkular ateşidir. “En büyük azaptan önce…” bu en büyük azap ise karanlıklar aracılığıyla sıfatlar ve zatın nurundan perdelenmedir. “Olur ki dönerler…” perdenin yoğunluğu nedeniyle oluşan kalın tortudan önce en yakın azabın şiddetiyle fıtratlarını arındırarak Allah’a dönerler. “And olsun biz Musa’ya…verdik.” Furkani akıl kitabını verdik. “ Sen …şüphe etme.” Miraca çıktığın zaman onun mertebesinden geçerken onunla karşılaşacağından şüphe etme. Nitekim Miraç kıssasında Rasulullah’ın (s.a.v) beşinci semâ’da Musa (a.s) ile karşılaştığı belirtilmektedir. Bu, Rasulullah’ın (s.a.v) münacat makamı olan sır makamından kutsal vadiden ibaret olan ruh makamına yükselişi esnasında gerçekleşmiştir. “Fetih gününde…” mutlak fetih günü olan büyük kıyamet günü Mehdi’nin (a.s) zuhur etmesiyle birlikte “fayda vermeyecektir.” Perdelenmişlerin o sırada iman etmeleri… çünkü bu sırada iman ancak dil ile olabilir. Bu yüzden azapları tükenmeyecektir. Allah, doğrusunu herkesten daha iyi bilir.

AHZÂB SURESİ • 975

AHZÂB SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Ey Nebîy! Allah’tan ittika et… kâfirlere ve münafıklara boyun eğme! Elbette, Allah her şeyi “Aliymen” bilmekte ve yerli yerince “Hakiymen” hikmetle oluşturmaktadır. 2-Rabbinden sana vahyedilene uy! Şüphesiz Allah, bütün yaptıklarınızdan haberdar “Habir”dir. 3-Allah’a tevekkül et! Vekîl olarak Allah yeter. 4-Allah, bir adamın içinde iki kalp yaratmadığı gibi, «zıhâr» yaptığınız eşlerinizi de analarınız yerinde tutmadı ve evlâtlıklarınızı da öz oğullarınız olarak tanımadı. Bunlar sizin ağızlarınıza geliveren sözlerden ibarettir. Allah ise gerçeği söyler ve doğru yola O eriştirir. 5-Onları (evlât edindiklerinizi) babalarına nisbet ederek çağırın. Allah yanında en doğrusu budur. Eğer babalarının kim olduğunu bilmiyorsanız, bu takdirde onları din kardeşleriniz ve görüp gözettiğiniz kimseler olarak kabul edin. Yanılarak yaptıklarınızda size vebal yok; fakat kalplerinizin bile bile yöneldiğinde günah vardır. Allah, bağışlayan “Ğafur”dur, esirgeyen“ Rahiym”dir. 6-Nebiy, Müminlere kendi canlarından daha yakındır. Eşleri, onların analarıdır. Akraba olanlar, Allah’ın Kitabına göre, (mirasçılık bakımından) birbirlerine diğer müminlerden ve muhacirlerden daha yakındırlar; ancak, dostlarınıza uygun bir vasiyet yapmanız müstesnadır. Bunlar, Kitab’da mestur sıra sıra olarak yazılı bulunmaktadır”. “Ey Nebiy! Allah’tan ittika et … varlık kalıntısı kalmayacak şekilde kendi zatından bütünüyle sıyrıl, fena bul. “Kâfirlere…boyun eğme.” Benliğin zuhur etmesinden dolayı bazı perdelerde onlara uyum gösterme. “Ve münafıklara” başkasına bakmak suretiyle münafıklara uyma. Aksi takdirde iki yüzlü olursun. Rasulullah (s.a.v) bu yasağa

976 • TEFSİRİ KEBİR / TE’VİLÂT

uyduğu için “Gözü kaymadı ve sınırı aşmadı.” (Necm, 17) şeklinde vasfedilmiştir. “Elbette Allah her şeyi bilmektedir.” hallerin günahlarını ilminde bilir. “Yerli yerince “Hakiymen” yapmaktadır.” seni telvinlerle sınarken hikmete göre davranmaktadır. Çünkü, bunun davet ve ümmetin hayatı açısından faydası vardır. Eğer Rasulullah (s.a.v) telvinleri olmasaydı ümmetinin bu durumlarını bilemezdi. O takdirde onlara doğru yolu gösteremezdi. Telvinatın zuhur esnasında “Rabbinden sana vahyedilene uy.” Terbiye amaçlı uyarılara, çeşitli azarlara ve makama göre karşına çıkardığı zorluklara uy. Nitekim “Eğer seni sebatkâr kılmasaydık.” (İsra, 74) gibi ayetlerde bu gibi durumlara işaret edilmiştir. “Şüphesiz Allah, bütün yaptıklarınızdan haberdardır.” Amellerin hangi kaynaklardan doğduklarını, nefsani, şeytani ya da rahmani hangi sıfattan sadır olduklarını bilir ve seni onlara iletir, onlardan arındırır, arınma yollarını sana gösterir, bunlardaki hikmeti bilmeni sağlar. “Allah’a tevekkül et”…güven. Bu telvinlerin savılması, söz konusu perdelerin ve örtülerin kaldırılması hususunda Allah’a tevekkül et. “Vekil olarak Allah yeter.” Çünkü bunlar ancak O’nun tarafından kaldırılabilir, açılabilir. Senin nefsinle, ilminle ve fiilinle olmaz. Yani, fenada fenayı görmek suretiyle perdelenme. Çünkü bu, ister fiillerde, ister sıfatlarda, ister zatta olsun veya telvinlerin izale edilmesi şeklinde olsun senin fiilinle gerçekleşmez. Bütün bunları Allah yapıyor, senin bir müdahalen olmaz, ancak fena bulman başka. “Nebiy, Müminlere kendi canlarından daha yakındır.” Çünkü onların hakiki varlıklarının ve kemalatının kaynağı, iki kutsal feyzin, ilkin istidadi en kutsal feyzin, ikinci olarak kemali mukaddesin menşeidir. Dolayısıyla, Rasulullah (s.a.v) onların gerçek babalarıdır. Bu yüzden onun eşleri de onların anneleridir. Burada haramlığın korunması hakiki yönün gözetilmesi itibariyledir. Nebiy, onlarla fıtratlarının kaynağı olan Hak arasında bir vasıtadır. Kemalatlarının merciidir. O olmadan Hakkın feyzi onlara ulaşmaz. Çünkü o, en kutsal perde ve ilk yakindir. Nitekim, bir hadiste şöyle buyurmuştur: “Allah ilk olarak benim nurumu yarattı.” Eğer Rasulullah (s.a.v) onlar için her şeyden daha sevimli değilse, bu takdirde kendi nefisleri dolayısıyla ondan perdelenmişlerdir. Kurtuluşa ermeleri mümkün olmaz. Çünkü kurtuluşları O’nda fena bulmalarına bağlıdır. O, en büyük mazhardır. “Akraba olanlar, Allah’ın kitabına göre, birbirlerine diğer müminlerden ve muhacirlerden daha yakındırlar.”

AHZÂB SURESİ • 977

Aralarında ruhani ve cismani bağ bulunduğu,ayrıca din kardeşi oldukları, bir de şekli akrabalık mevcut olduğu için birbirlerine başkalarına göre daha yakındırlar. Akrabalık, hakiki uyumu bozmaz. Çünkü ruhani feyiz mizacın istidadına göre etkin olur. Akraba olanların mizaçları ve şekilleri uyumlu olduğu gibi ruhları ve manevi halleri de uyumlu olur. “Ancak dostlarınıza…yapmanız müstesnadır.” Allah için sevdikleriniz. Çünkü aranızda ruhani uyum ve zati yakınlık vardır. “Bir vasiyet” yapmanız bunun dışındadır. Yani akrabalar arasındakine ek olarak sevginin ve fazilette ortaklığın gereği olarak onlara ihsanda bulunmanız bunun dışındadır. “Bunlar Kitab’da mestur sıra sıra olarak” … Levhi mahfuzda “yazılı bulunmaktadır”. 7-Hani biz Nebiylerden söz “misakahum” almıştık; senden, Nuh’tan, İbrahim’den, Musa’dan ve Meryem oğlu İsa’dan da. (Evet) biz onlardan pek sağlam bir söz “misakan galiyza” aldık. 8-Allah bu sözü doğruları, doğruluklarıyla sorumlu kılmak için aldı. Kâfirler için de çok acıklı bir azap hazırladı. 9-Ey iman edenler! Allah’ın size olan nimetini hatırlayın; hani size ordular saldırmıştı da, biz onlara karşı bir rüzgâr ve sizin görmediğiniz ordular göndermiştik. Allah ne yaptığınızı çok iyi görmekteydi. 10-Onlar hem yukarınızdan hem aşağı tarafınızdan (vâdinin üstünden ve alt yanından) üzerinize yürüdükleri zaman; gözler yıldığı, yürekler gırtlağa geldiği ve siz Allah hakkında türlü türlü şeyler düşündüğünüz zaman; 11-İşte orada iman sahipleri imtihandan geçirilmiş ve şiddetli bir sarsıntıya uğratılmışlardı. 12-Ve o zaman, münafıklar ile kalplerinde hastalık (iman zayıflığı) bulunanlar: Meğer Allah ve Rasûlu bize sadece kuru vaatlerde bulunmuşlar! diyorlardı. 13Onlardan bir grup da demişti ki: Ey Yesribliler (Medineliler)! Artık sizin için durmanın sırası değil, haydi dönün! İçlerinden bir kısmı ise: Gerçekten evlerimiz emniyette değil, diyerek Nebiy’den izin istiyordu; oysa evleri tehlikede değildi, sadece kaçmayı arzuluyorlardı. 14-Medine’nin her yanından üzerlerine saldırılsaydı da, o zaman savaşmaları istenseydi, şüphesiz hemen savaşa katılırlar ve evlerinde pek eğlenmezlerdi.

978 • TEFSİRİ KEBİR / TE’VİLÂT

15-And olsun ki daha önce onlar, sırt çevirip kaçmayacaklarına dair Allah’a söz vermişlerdi. Allah’a verilen söz mesuliyeti gerektirir! 16- (Rasûlum!) De ki: Eğer ölümden veya öldürülmekten kaçıyorsanız, kaçmanın size asla faydası olmaz! (Eceliniz gelmemiş ise) o takdirde de, yaşatılacağınız süre çok değildir. 17-De ki: Allah size bir “suen” fenalık dilerse, O’na karşı sizi kim korur; ya da size rahmet dilerse (size kim zarar verebilir)? Onlar, kendilerine Allah’dan başka ne bir dost bulurlar ne de bir yardımcı. 18-Allah, içinizden (savaştan) alıkoyanları ve yandaşlarına: «Bize katılın» diyenleri gerçekten biliyor. Zaten bunların pek azı savaşa gelir. 19- (Gelseler de) size karşı pek hasistirler. Hele korku gelip çattı mı, üzerine ölüm baygınlığı çökmüş gibi gözleri dönerek sana baktıklarını görürsün. Korku gidince ise, mala düşkünlük göstererek sizi sivri dilleri ile incitirler. Onlar iman etmiş değillerdir; bunun için Allah onların yaptıklarını boşa çıkarmıştır. Bu, Allah’a göre kolaydır. 20-Bunlar, düşman birliklerinin bozulup gitmedikleri evhamı içindedirler. Müttefikler ordusu yine gelecek olsa, isterler ki, çölde göçebe Araplar içinde bulunsunlar da, sizin haberlerinizi (uzaktan) sorsunlar. Zaten içinizde bulunsalardı dahi pek savaşacak değillerdi. “Hani biz Nebiylerden söz almıştık.” Özellikle sözü geçen beş Nebiyden (ahid) söz almıştık. Çünkü daha fazla mertebe ve fazilet sahibi olmaları onları özel kılmıştır. Onlardan alınan söz de tevhid, tekmil, fıtrat yanında tebliğ ederek hidayete erdirmedi. Bu, kemal ve tekmille pekiştirilmiş sağlam bir sözdür. Bu yüzden, ayetin orijinalinde “misakahum” buyurarak “hum” eki ile sözü onlara izafe etmiştir. Onların uymakla yükümlü oldukları, onlara özgü kılınan söz. Nebilerden söz edilirken “senden” buyrularak bizim Nebiymiz (s.a.v) ilk olarak zikrediliyor. Çünkü mertebe ve şeref olarak diğerlerinden öncedir. “Sorumlu kılmak için…” yüce Allah, ahitleri ve sözleri sebebiyle, onların yol göstericilikleri vasıtasıyla “doğruları…” ilk ahdi ve fıtri misakı doğrulamalarıyla sorumlu kılmak için. Nitekim bu ahde “Ben sizin Rabbiniz değil miyim?” (Araf, 172) ayetiyle işaret etmiştir. Onlar da “Evet, sen bizim Rabbimizsin” demişlerdir. Dolayısıyla bu, sözlerine bağlı kaldıklarını vurgulamaktadır. Nitekim, yüce Allah bir ayette de şöyle buyurmuştur: “Müminler içinde Allah’a verdikleri sözde duran nice erler var.” Şu halde, sorulma ancak nebiylerin misakından dolayıdır. Çünkü Allah, onları Nebiylerinin diliyle sorgulayacak ve onlar da başta şahid oldukları gibi sonda da onlara şahidlik edeceklerdir.

AHZÂB SURESİ • 979

21-And olsun ki, Rasûlullah, sizin için, Allah’a ve ahiret gününe kavuşmayı umanlar ve Allah’ı çok zikredenler için güzel bir örnektir. 22-Müminler ise, düşman birliklerini gördüklerinde: İşte Allah ve Rasûlu’nun bize vaat ettiği! Allah ve Rasûlu doğru söylemiştir, dediler. Bu (orduların gelişi), onların ancak imanlarını ve Allah’a bağlılıklarını arttırdı. “And olsun ki, Rasulullah, sizin için…güzel bir örnektir.” Her müminin mutlak olarak Rasulullah’a (s.a.v) uyması zorunludur. Ki umudu gerçekleşsin, ameli tamam olsun. Çünkü Rasulullah (s.a.v) vuslatları için bir aracı, sülukları için bir vesiledir. Bunun nedeni de aralarında, hemcinslikten kaynaklanan bağdır. Nefis makamında gaybe iman etmenin ayrılmaz bir hali olan umuttan söz edilmesi ve bu makamın ameli olan çok zikirle birlikte anılması şunun bilinmesini sağlamaya yöneliktir: İşin başında olan bir kimse amel, ahlak, cehd, can ve malda fedakârlıkta Rasul’e (s.a.v) tabi olmalıdır. Çünkü kişinin başlangıcı sağlam olmazsa, akıbeti başarılı olmaz. Sonra mümin insan, arınıp nefsin sıfatlarından temizlendiğinde, kalp ile ilgili hususlarda Rasul’e (s.a.v) tabi olmalıdır. Doğruluk, ahlak, teslimiyet ve tevekkül gibi. Tıpkı nefis menzillerinde ona tabi olduğu gibi kalbi menzillerde de ona uyması gerekir. Ki ona tabi olmanın bereketiyle bağışlara, hallere ve bulunduğu makamda sıfat tecellilerine mazhar olabilsin. Tıpkı nefis makamında iken kazanımlara, makamlara ve fiil tecellilerine mazhar olduğu gibi. Aynı durum fena buluncaya kadar sır ve ruh makamı için de geçerlidir. Rasul’e tabi olmanın sahih, doğru ve geçerli olmasının şartı, Onun haber verdiği her şeyi tasdik etmektir. Onun verdiği hiçbir haberle ilgili olarak kişinin içinden kuşku namına herhangi bir duygu geçmemelidir. Aksi takdirde, en ufak bir kuşkuda kararlılığı zayıflar, tabi oluşu iptal olur. Çünkü amelin esası, aslı kesin, kararlı bir inançtır. Bu yüzden yüce Allah onları şu ifadelerle övmüştür: “Müminler ise, düşman birliklerini gördüklerinde: İşte Allah ve Rasûlü‘nün bize vaat ettiği! Allah ve Rasûlü doğru söylemiştir, dediler.” Çünkü onlara, bedenlerinden sıyrılmaları, Allah’a yönelirken nefislerinden arınmaları için musibetler aracılığıyla sınanacakları ve dehşetli gelişmeler karşısında sarsılacakları vaat edilmişti: “Yoksa siz, sizden önce gelip geçenlerin başına gelenler size de gelmeden cennete gireceğinizi mi sandınız? Yoksulluk ve sıkıntı onlara öylesine dokunmuş ve öyle sarsılmışlardı ki, nihayet Rasul ve beraberindeki müminler: Allah’ın yardımı ne zaman! dediler.” (Bakara, 214)

980 • TEFSİRİ KEBİR / TE’VİLÂT

“Bu…arttırdı.” düşman ordularıyla sınanma olayı “ ancak imanlarını ve Allah’a bağlılıklarını arttırdı.” çünkü baştan itibaren sağlam ve güçlü bir imana sahiptiler. Rasul’e (s.a.v) tabi oluşları da doğru ve geçerliydi. Bu yüzden yiğitlik, fütüvvet makamında, musibetlerle arınma, nefsin kayıtlarından kurtulma sınavından başarıyla çıktılar. Çünkü fıtratları sağlamdı. Bundan dolayı yüce Allah yiğitlik, fütüvvet makamının kemal derecesi olan vefa ile onları vasfetmiş, onları gerçek anlamda adamlar (erkekler) diye isimlendirmiştir: 23-Müminler içinde Allah’a verdikleri sözde duran nice erler var. İşte onlardan kimi, sözünü yerine getirip o yolda canını vermiştir; kimi de (şehitliği) beklemektedir. Onlar hiçbir şekilde (sözlerini) değiştirmemişlerdir. 24-Çünkü Allah sadâkat gösterenleri sadâkatları sebebiyle mükâfatlandıracak, münafıklara –dilerse-azap edecek yahut da (tevbe ederlerse) tevbelerini kabul edecektir. Şüphesiz Allah, bağışlayan “Ğafur” dur, esirgeyen “Rahiym”dir. 25-Allah, o inkâr edenleri hiçbir fayda elde edemeden hayra ulaştırmadan öfkeleri ile geri çevirdi. Allah(ın yardımı) savaşta müminlere yetti. Allah, çdk güçlü mutlak galib “Kaviyyen aziyza”dır. 26-Allah, ehl-i kitaptan, onlara (müşrik ordularına) yardım edenleri kalelerinden indirdi ve kalplerine korku düşürdü; bir kısmını öldürüyor, bir kısmını da esir alıyordunuz. 27-Allah, onların yerlerine, yurtlarına, mallarına ve ayak basmadığınız topraklara sizi mirasçı yaptı. Allah’ın her şeye gücü yeter. 28-Ey Nebiy! Eşlerine şöyle söyle: Eğer dünya dirliğini ve süsünü (refahını) istiyorsanız, gelin size boşanma bedellerinizi vereyim de, sizi güzellikle salıvereyim. 29-Eğer Allah’ı, O’nun Rasulünü ve ahiret yurdunu diliyorsanız, bilin ki, Allah, içinizden güzel davrananlar için büyük bir mükâfat hazırlamıştır. 30-Ey Nebiy hanımları! Sizden kim açık bir hayâsızlık yaparsa, onun azabı iki katına çıkarılır. Bu, Allah’a göre kolaydır. 31-Sizden kim, Allah’a ve Rasûlune itaat eder ve yararlı iş yaparsa ona mükâfatını iki kat veririz. Ve ona (cennette) bol rızık hazırlamışızdır. 32-Ey Nebiy hanımları! Siz, kadınlardan herhangi biri gibi değilsiniz. Eğer (Allah’tan) korkuyorsanız, (yabancı erkeklere karşı) çekici bir eda ile konuşmayın; sonra kalbinde hastalık bulunan kimse ümide kapılır. Güzel söz söyleyin.

AHZÂB SURESİ • 981

33-Evlerinizde oturun, eski cahiliye âdetinde olduğu gibi açılıp saçılmayın. Namazı kılın, zekâtı verin, Allah’a ve Rasûlüne itaat edin. Ey Ehl-i Beyt! Allah sizden, sadece günahı gidermek ve sizi tertemiz yapmak istiyor. 34-Evlerinizde okunan Allah’ın âyetlerini ve hikmeti hatırlayın. Şüphesiz Allah, her şeyin iç yüzünü bilendir ve her şeyden haberi olandır. 35-Müslüman erkekler ve Müslüman kadınlar, mümin erkekler ve mümin kadınlar, taate devam eden erkekler ve taate devam eden kadınlar, doğru erkekler ve doğru kadınlar, sabreden erkekler ve sabreden kadınlar, mütevazı erkekler ve mütevazı kadınlar, sadaka veren erkekler ve sadaka veren kadınlar, oruç tutan erkekler ve oruç tutan kadınlar, ırzlarını koruyan erkekler ve (ırzlarını) koruyan kadınlar, Allah’ı çok zikreden erkekler ve zikreden kadınlar var ya; işte Allah, bunlar için bir mağfiret ve büyük bir mükâfat hazırlamıştır. “Müminler içinde Allah’a verdikleri sözde duran nice erler var.” Ne adamlar var! Değerleri ne yücedir onların! Çünkü ilk fıtrat itibariyle Allah’a verdikleri söze yakin kuvvetiyle sadık kaldılar, düşman kuvvetlerinin zuhur etmesi karşısında da sarsılmadılar. Düşmanların çokluğu ve gücü karşısında hezimete uğrayıp tevhidden, fiil tecellilerini müşahede etmekten kaçınmadılar. Şüpheye düşmediler, düşmanların heybetinden ve caydırıcılığından çekinip korkmadılar. “Onlardan kimi, sözünü yerine getirdi…” ahdine vefa gösterdi, fıtratının kemal derecesine ulaştı. “Kimi de beklemektedir.” Sülukunu sürdürerek kararlılığının olanca gücüyle beklemektedir. “Onlar hiçbir şekilde değiştirmemişlerdir.” Hayatın örtüleriyle perdelenmek, fıtrata aykırı davranışlarda bulunmak, nefsi, bedeni ve onların lezzetlerini sevmek, süfli cihete ve bu cihetin şehvetlerine meylederek değişmediler. Dolayısıyla, verdikleri söze ihanet eden yalancılar olmadılar. “Çünkü Allah sadakat gösterenleri sadakatleri sebebiyle mükâfatlandıracaktır.” Sıfat cennetleriyle ödüllendirecektir. “Münafıklara… azap edecektir.” Fıtrat nuru itibariyle müminlere uyum gösteren, vahdete yönelik fıtri meyille müminleri seven, hayatın örtüleri sebebiyle, şehvete dalmaları nedeniyle de kâfirleri seven, iki cihet arasında gidip gelen, ne onlardan ne de bunlardan olabilen, nefislerinin

982 • TEFSİRİ KEBİR / TE’VİLÂT

karanlık heyetleriyle iki arada bir derede kalan münafıklara “dilerse” bu heyetler içlerinde kök saldığı için azap edecektir “ yahut da tevbelerini kabul edecektir.” Bu heyetler arızi oldukları ve içlerinde kök salmadıkları için… “Şüphesiz Allah, bağışlayandır.” nefislerin heyetlerini nuruyla örter. “Esirgeyendir.” kabul etmesi imkânı varsa nefislerin üzerine kemal indirir. “Ey Nebiy! Eşlerine…söyle…” bu ayette Hz. Rasulullah’ın (s.a.v) eşlerini sınaması öngörülüyor. Kadınların sınanması ise arınmanın, soyutlanmanın yollarından biridir. Fütüvvet makamına yönelik bir adımdır ki bu hususta Hz. Rasul’e (s.a.v) tabi olmak bir zorunluluktur. Nitekim, Rasulullah (s.a.v) şöyle buyurmuştur: “Sizin dünyanızdan üç şey bana sevdirildi.” Kadınlar, dünya hayatına ve süsüne yönelik meyilleri nedeniyle vaktini bulandırmaya kalkınca, onları muhayyer bıraktı ve nefsini onlardan soyutladı ve onları, dünya ile kendisi arasında bir tercih yapmak üzere serbest bıraktı. Eğer imanlarının kuvveti nedeniyle onu tercih ederlerse onunla beraber kalırlar, cem özelliğine sahip olduğu için onları kendisinden ayırmaz. Ama süs talebiyle ve süse meyilleri nedeniyle onun vaktini bulandırırlarsa, o, arınmasını ve Hakk’a yönelişini nefsi güçlü biri olarak sürdürecektir. Şayet kadınlar dünyayı ve dünyanın süslerini tercih ederlerse, Hz. Rasul (s.a.v) onları bunlardan yararlandıracak ve onları salıverecektir (boşayacaktır). Onları kalbinden çıkaracaktır, tıpkı istila eden kuvvetleri öldürür gibi. 36-Allah ve Rasûlu bir işe hüküm verdiği zaman, inanmış bir erkek ve kadına o işi kendi isteklerine göre seçme hakkı yoktur. Her kim Allah ve Rasûlüne karşı gelirse, apaçık bir sapıklığa düşmüş olur. 37- (Rasûlüm!) Hani Allah’ın nimet verdiği, senin de kendisine iyilik ettiğin kimseye: Eşini yanında tut, Allah’tan kork! diyordun. Allah’ın açığa vuracağı şeyi, insanlardan çekinerek içinde gizliyordun. Oysa asıl korkmana lâyık olan Allah’tır. Zeyd, o kadından ilişiğini kesince biz onu sana nikâhladık ki evlâtlıkları, karılarıyla ilişkilerini kestiklerinde (o kadınlarla evlenmek isterlerse) müminlere bir güçlük olmasın. Allah’ın emri yerine getirilmiştir. 38-Allah’ın, kendisine helâl kıldığı şeyde Nebiy’e herhangi bir vebâl yoktur. Önce gelip geçenler arasında da Allah’ın âdeti “Sünnetu’llah”böyle idi. Allah’ın emri mutlaka yerine gelecek, yazılmış bir kaderdir.

AHZÂB SURESİ • 983

39-O (Resuller, Nebiyler) ki Allah’ın “risaletini” emirleri duyururlar, Allah’tan korkarlar ve O’ndan başka kimseden korkmazlar. Hesap görücü “Hasiyb” olarak Allah (herkese) yeter. 40-Muhammed, sizin erkeklerinizden hiçbirinin babası değildir. Fakat o, Allah’ın Rasulu ve “Hateme’nnebiyyîn” Nebiylerin sonuncusu, mührüdür. Allah, her şeyi hakkıyla bilendir. 41-Ey inananlar! Allah’ı çokça zikredin. 42-Ve O’nu sabah akşam tesbih edin. 43-Sizi karanlıklardan aydınlığa çıkarmak için üzerinize rahmetini gönderen O’dur. Melekleri de size istiğfar eder. O, müminlere karşı çok merhametlidir. 44-Kendisine kavuştukları gün, O’nun onlara iltifatı, «selâm» dır. Onlar için çok “kerîm” bir mükâfat hazırlanmıştır. “…İnanmış bir erkek ve kadına…yoktur.” Burada zikredilen husus da Rasul’e (s.a.v) itaat etmenin ve tabi olmanın zorunlu olduğu alanlardan biridir. Burası rıza ve iradede fena bulma makamıdır. Çünkü Rasulullah (s.a.v) kendi zatı ve sıfatlarıyla Allah’ın zatında ve sıfatlarında fena bulunca, bağışlanmış varlıkla beka bulma makamında Hak ile tahakkuk etmesi sırasında kendi sıfatlarına karşılık olarak Hakk’ın sıfatları verildi. Bu yüzden, hükmü ve iradesi Allah’ın hükmü ve iradesi konumuna geldi. Allah’ın iradesi de diğer sıfatları gibidir. Şu ayeti görmediniz mi: “O, arzusuna göre de konuşmaz. Onun (bildirdikleri) vahyedilenden başkası değildir.” (Necm, 3.4) şu halde Rasulullah’a (s.a.v) tabî olmanın bir sonucu; Hakk’ın iradesinde fena bulmaktır. Çünkü Onun iradesi Hakk’ın iradesidir. O halde Rasulullah’ın iradesinde fena bulmak, Onun tercihi karşısında kendi iradesini terk etmek bir zorunluluktur. Aksi bir davranış isyan olur. “apaçık bir sapkınlığa düşmüş olur.” “Mübiyn”e karşı davranışda dalalete sapmak, sapkınlığa düşmek demektir. Çünkü bu davranış Hakk’a açıkça muhalefet etmektir. “Hani Allah’ın nimet verdiği…kimseye…diyordun.” … “ İnsanlardan korkuyordun…Oysa asıl korkmana layık olan Allah’dır.” Bu ayet, Rasulullah’ın nefsinin zuhuru sırasında gerçekleşen telvinlerle ilgili olarak, onu takviye etmek amacıyla nazil olan İlahi edeplendirmelerden biridir. Bu telvinler edeplendirme gerekçeleri olmuştur. Bu yüzden Rasulullah’ın (s.a.v) ahlakı Kur’an’dı.

984 • TEFSİRİ KEBİR / TE’VİLÂT

“Ey inananlar! Allah’ı …zikredin.” Nefis makamında dil ile; kalp makamında huzur ile; sır makamında münacat ile; ruh makamında müşahede ile; hafa makamında vuslat ile; zat makamında da fena ile Onu zikredin. “Onu…tesbih edin.” fiillerden, sıfatlardan ve zattan arınmak suretiyle “sabah” , kalp nuru fecrinin doğduğu vakit, nefis karanlığının geri geldiği, zatta fena bulmak suretiyle ruh güneşinin batışı gecesinin bürümesi zamanı, yani bu vakitten sonsuz fena vaktine kadar ebediyen Onu tesbih edin. “Üzerinize rahmetini gönderen Odur.” tesbih edişinize göre, zat değil, ama fiil ve sıfat tecellileriyle size rahmetini gönderir. Zat değil dedik, çünkü burada zatın parıltılarıyla yanarlar. Nitekim Cebrail “bir parmak kadar daha yaklaşsaydım, yanardım” demiştir. “Sizi…çıkarmak için…” melekuti yardım ve isim tecellileriyle nefislerin fiillerinin karanlıklarından tevekkül makamında kendi fiillerinin tecellilerinin nuruna, nefislerin sıfatlarının karanlığından kendi sıfatlarının tecellilerinin nuruna, benlik karanlığından ve zat nuruna çıkarmak için. “O, müminlere karşı çok merhametlidir.” Hallerinin gerektirdiği ve istidatlarının istediği kemalatları vermekle onlara merhamet eder. “Onlara iltifatı” yani O’nda fena bulma şeklindeki kavuşma vaktinde O’nun onlara selâmı, onları kemale erdirmek, eksikliklerden salim kılmaktır. Kırıklarını kendi fiilleri, sıfatları ve zatıyla onarır. Mahvolma ve fena bulma şeklinde O’nunla kavuşmaları vaktinde Allah’ın onlara selam vermesi bu kemalatı üzerlerine indirmesidir. Bu da kendi sıfatlarının, fiillerinin ve zatlarının afetinden, eksikliklerinden kurtulmaları, selamette olmaları anlamına gelir. Ya da onları esenlikte kılmak şeklinde selam verir. Çünkü tecellilerle ve afetlerden selamette olmakla selam vermek birlikte olur. Birincisi yüce Allah için “Selâm” adının kullanılmış olmasına uygundur. “O, onlara çok değerli mükâfat hazırlamıştır.” Tesbih ve zikirler şeklindeki amellerine sevap olarak bu cennetleri bahşetmek suretiyle onları ödüllendirmiştir. 45-Ey Nebiy! Biz seni hakikâten bir “Şahid”, bir “Beşir” müjdeleyici ve bir “Neziyr” uyarıcı olarak gönderdik. 46-Allah’ın izniyle, bir davetçi ve nûr saçan bir kandil olarak (gönderdik). 47-Allah’dan büyük bir lûtfa ereceklerini müminlere müjdele.

AHZÂB SURESİ • 985

48-Kâfirlere ve münafıklara boyun eğme. Onların eziyetlerine aldırma. Allah’a tevekkül et, vekîl ve destek olarak Allah yeter. 49-Ey iman edenler! Mümin kadınları nikâhlayıp da, henüz zifafa girmeden onları boşarsanız, onları sayacağınız bir iddet süresince bekletme hakkınız yoktur. O halde onları (bir bağışla) memnun edin ve onları güzel bir şekilde serbest bırakın. 50-Ey Nebiy! Mehirlerini verdiğin hanımlarını, Allah’ın sana ganimet olarak verdiği ve elinin altında bulunan cariyeleri, amcanın, halanın, dayının ve teyzenin seninle beraber göç eden kızlarını sana helâl kıldık. Bir de Nebiy kendisiyle evlenmek istediği takdirde, kendisini Nebiy’e hibe eden mümin kadını, diğer müminlere değil, sırf sana mahsus olmak üzere (helâl kıldık). Kuşkusuz biz, hanımları ve ellerinin altında bulunan cariyeleri hakkında müminlere neyi farz kıldığımızı biliriz. (Bu hususta ne yapmaları lâzım geldiğini onlara açıkladık) ki, sana bir zorluk olmasın. Allah bağışlayan “Ğafur”dur, merhamet sahibi“Rahiym”dir. 51-Onlardan (hanımlarından) dilediğini geriye bırakır, dilediğini de yanına alırsın. Bıraktığın hanımlarından arzu ettiğini tekrar yanına almanda, senin üzerine bir günah yoktur. Böyle yapman onların mutlu olmalarına, üzülmemelerine ve hepsinin, senin verdiklerine razı olmalarına daha uygundur. Allah, kalplerinizde olanı bilir. Allah hakkıyla bilen “Aliym”dir, hilm sahibi “Haliym”dir. 52-Bundan sonra artık başka kadınlarla evlenmen, sağ elinin altında bulunan cariyeler hariç, güzellikleri hoşuna gitse bile, bunların yerine başka hanımlar alman sana helâl değildir. Allah, her şey’e gözcü “Rakîyb”dir. 53-Ey iman edenler! Siz, bir yemeğe çağırılmadıkça, zamanını gözetmeksizin, Nebiy’nin evine girmeyin. Ancak davet edildiğiniz vakit girin. Yemeği yediğinizde hemen dağılın, sohbete dalmayın. Çünkü bu hareketiniz Nebiy’i üzmekte, fakat o (size bunu söylemekten) utanmaktadır. Ama Allah, hakkı söylemekten çekinmez. Onun hanımlarından bir şey istediğiniz zaman perde arkasından isteyin. Bu, hem sizin kalpleriniz, hem de onların kalpleri için daha temiz bir davranıştır. Sizin Allah’ın Rasûlünü üzmeniz ve kendisinden sonra onun hanımlarını nikâhlamanız asla caiz olamaz. Çünkü bu, Allah katında “aziym” çok büyük (bir günah)dır.

986 • TEFSİRİ KEBİR / TE’VİLÂT

54-Eğer bir şeyi açığa vursanız da, gizleseniz de şüphe yok ki Allah, her şeyi gayet iyi bilmektedir. 55-Onlara (Nebiynin hanımlarına) babaları, oğulları, kardeşleri, kardeşlerinin oğulları, kız kardeşlerinin oğulları, kadınları (mümin kadınlar) ve ellerinin altında bulunan câriyelerinden dolayı bir günah yoktur. (Ey Nebiy hanımları!) Allah’dan korkun; şüphesiz Allah, her şeye şahid’dir. “Biz seni hakikâten bir şahid…olarak gönderdik.” Halka Rasul olarak gönderilmek suretiyle Hakk’ın şahidi kıldık. Kesretten dolayı vahdetten perdelenmiş değilsin. Mutlak olarak onların halleri ve kemalatları üzerinde şahidsin. Hakk’ın nuruyla bir “Beşir” müjdeleyici olarak istidat sahibi, istidatları bozulmamış, vuslata erişme başarısını gösterecek kabiliyette olan kimselere gönderdik. “Ve bir nezîr olarak gönderdik.” başkalarının yanında duran perdelenmişleri mahrumiyet ve perdelenme akıbetiyle uyarmak üzere “Allah’a davet eden” olarak gönderdik. Her istidat sahibini haline ve makamına göre “ Allah’ın izniyle” ve istidadına göre Allah’ın kolaylaştırdığı, müyesser kıldığı şekilde davet etmek üzere gönderildin. “Nur saçan bir kandil olarak gönderdik.” Hakk’ın nuruyla, üzerlerini örten cehalet perdeleri, beden ve tabiat heyetleri yüzünden karanlığa gömülen nefisleri aydınlatman için seni gönderdik. “Müminlere müjdele…” fıtrat nuruyla bakanlara “kendileri için” istidatlarının saflığına bağlı olarak “Allah’dan …bir lütuf” istidat bağışından sonra kemalat bahşedilmesi şeklinde “büyük” sıfat cennetlerinden büyük bir ikram olduğunu müjdele. “Kâfirlere ve münafıklara boyun eğme.” Surenin başında da belirtildiği gibi telvinlerde onlara itaat etme. Aksi takdirde kandilinin nuru kararır… “onların eziyetlerine aldırma.” Telvin ve başkasının fiilini görme afetinden kurtulman için nefsine yönelik eziyetlerine aldırma. Çünkü onlar, yaptıklarını kendi başlarına bağımsız olarak yapmıyorlar. Allah’a… “O’na güvenip dayan.” onların ve kendi fiillerini O’ndan bilerek, görerek O’na tevekkül et. “Vekil ve destek olarak O yeter.” O, sana da onlara dilediğini yapar. Eğer senin mazharlığın aracılığıyla onlara eziyet ederse, O’nun buna gücü yeter ve sen de telvin günahından beri olursun. Tıpkı temkin sırasında yaptığı gibi. Yoksa, O, ne yapacağını daha iyi bilir.

AHZÂB SURESİ • 987

56-Muhakkak Allah ve melekleri, Nebiy’e çok salâvat getirirler. Ey müminler! Siz de ona salâvat getirin ve tam bir teslimiyetle salât ve selam verin! 57-Allah ve Rasûlunu incitenlere Allah, dünyada ve ahirette lânet etmiş ve onlar için horlayıcı bir azap hazırlamıştır. 58-Mümin erkeklere ve mümin kadınlara, yapmadıkları bir şeyden dolayı eziyet edenler, şüphesiz, bir iftira ve apaçık bir günah yüklenmişlerdir. 59-Ey Nebiy! Hanımlarına, kızlarına ve müminlerin kadınlarına (bir ihtiyaç için dışarı çıktıkları zaman) dış örtülerini üstlerine almalarını söyle! Onların tanınması ve incitilmemesi için en elverişli olan budur. Allah bağışlayan “Ğafur”dur, esirgeyen “Rahiym”dir. 60-And olsun, iki yüzlüler (münafıklar), kalplerinde hastalık bulunanlar (fuhşiyat düşüncesi taşıyanlar), Medine’de kötü haber yayanlar (bu hallerinden) vazgeçmezlerse, seni onlara musallat ederiz (onlarla savaşmanı ve onları şehirden sürüp çıkarmanı sana emrederiz); sonra orada, senin yanında ancak az bir zamandan fazla komşu kalamazlar. 61-Hepsi de “mel’un” lânetlenmiş olarak; nerede ele geçirilirlerse, yakalanır ve mutlaka öldürülürler. 62-Allah’ın önceden geçenler hakkındaki “sünneti” kanunu budur. Allah’ın sünnetlerin de asla bir değişiklik bulamazsın. 63-İnsanlar sana kıyametten soruyorlar. De ki: Onun bilgisi Allah katındadır. Ne bilirsin, belki de zamanı yakındır. 64-Şu muhakkak ki, Allah kâfirleri lânetlemiş; rahmetinden kovmuş ve onlara çılgın bir ateş hazırlamıştır. 65- (Onlar) orada ebedî olarak kalacaklar, (kendilerini koruyacak) ne bir dost ne de bir yardımcı bulacaklardır. 66-Yüzleri ateşte evrilip çevrildiği gün: “Eyvah bize! Ah keşke Allah’a itaat etseydik, Rasul’e de itaat etseydik!” derler. 67-Ey Rabbimiz! Biz reislerimize ve büyüklerimize uyduk da onlar bizi dalalet yoluna götürdüler, derler. 68-Rabbimiz! Onlara iki kat azap ver ve onları büyük bir lânetle rahmetinden kov.

988 • TEFSİRİ KEBİR / TE’VİLÂT

69-Ey iman edenler! Siz de Musa’ya eziyet edenler gibi olmayın. Nihayet Allah onu, dedikleri şeyden temize çıkardı. O, Allah yanında şerefli idi. 70-Ey iman edenler! Allah’dan korkun ve doğru söz söyleyin. 71- (Böyle davranırsanız) Allah işlerinizi düzeltir ve günahlarınızı bağışlar. Kim Allah ve Rasûluna itaat ederse büyük bir kurtuluşa ermiş olur. “Allah ve Melekleri, Rasule çok salâvat getirirler…” yardımlarla, desteklerle, kemalat bahşetmelerle ona salâvat getirirler. Şu halde Ona salâvat getiren, hem cem, hem de tafsil olarak, dolaylı ya da dolaysız yüce Allah’tır. Bu yüzden Rasulullah (s.a.v) müminlerin kendisi için getirdikleri salâvat ve selamları bilir. Çünkü onların salâvat ve selamları tafsil kapsamına girer. Müminlerin Rasulullah’a (s.a.v) salâvat getirmelerinin hakikâti, Onun hidayetini, yol göstericiliğini ve kemalini kabul etmeleri, Onun zatını ve sıfatlarını sevmeleridir. Bu, ondan kendilerine yönelik bir yardım, kemale erdirme ve feyzi umumileştirmedir. Eğer onun kemalatını kabul etmeleri olmasaydı, Rasulullah’ın (s.a.v) kemalatı zahir olmayacak ve hidayetle, kemale erdirme ile vasfedilmeyecekti. Şu halde, yardım ise yukarıdan etki etmek veya aşağıdan etkilenmek şeklinde olmaktan çok daha geneldir. Bu, sevgi ve saflığı, arınmayı kabul etmek gibidir. İşte müminlerin namazda “ Allahummesalli ala Muhammed” şeklinde dua etmelerinin, selam vermelerinin hakikâti budur. Onu eksikliklerden ve ayıplardan beri kılıyorlar. Kendi nefislerini kemale erdirmesi, onlara etki etmesi hususunda salim, kusursuz olduğunu vurguluyorlar. Ona selam vererek dua etmelerinin anlamı budur. “Allah, dünya ve ahirette lanet etmiştir.” Çünkü Hz. Rasulullah (s.a.v) O’na son derece yakındır. O kadar ki benliğini yok ederek O’nunla tahakkuk eder. Sevgisinin arılığından, içtenliğinden dolayı geride ikilik kalmaz. Şu halde Rasulullah’a (s.a.v) eziyet eden kimse Allah’a eziyet etmiş olur. Allah’a eziyet eden kimse de, Allah’ın kendisine düşman olmasından dolayı nefsinin benliğiyle zuhur eden kimsedir. O, uzaklığın en son noktasındadır. Ki bu da dünya ve ahirette, zahiri ve Batıni olarak lanete uğramanın hakikâtidir. Bu durum da izzet huzurunda olmanın karşıtıdır. Böyle bir kimse perdelenmişlik azabında, aşağılanmışlığın en aşağısında yer alır. “Ne bilirsin, belki de zamanı yakındır.” Ona hazırlanan kimse için yakın olabilir. “Kâfirleri

AHZÂB SURESİ • 989

lânetlemiştir, rahmetinden kovmuştur.” Perdelenmeleri nedeniyle O’ndan uzak oldukları için. “Yüzleri ateşte evrilip çevrildiği gün.” Azap türleri ve perde berzahları arasında suretleri değiştirilmek şeklinde yüzleri azapta çevrilip durur. “Allah’dan korkun.” Rezilliklerden kaçınmak ve doğru söz söylemek suretiyle Allah’dan sakının. Doğruluk, sadakat her türlü mutluluğun kaynağı, her türlü kemalin aslıdır. Çünkü doğru sözlülük kalbin saflığından kaynaklanır, kalbin saflığı da her türlü kemali, bütün tecelli nurlarını kabul etmeyi sağlar. Gerçi, bu husus emredilen takvanın kapsamı içindedir.Çünkü, doğru sözlülük, yalan rezilliğinden kaçınmak demektir. Bu da tezkiyenin içine girer ki, bundan “takva” olarak söz edilmiştir. Bununla beraber, doğru söylemenin ayrı olarak zikredilmesinin nedeni, doğruluğun faziletinden dolayıdır. Yani başlı başına bir faziletmiş gibi. Tıpkı melekler içinde Cebrail ve Mikail’in özel olarak zikredilmelerine benziyor bu husus… “Allah işlerinizi düzeltir.” Kemalat ve faziletleri üzerinize indirir.Yani, Allah’ın bezemesini, kemalat feyizleriyle süslemesini kabul etmeleri için nefislerinizi arındırın. “ Kim Allah ve Rasulune itaat ederse…” tezkiye ve sıfatları silmede Allah’a ve Rasulüne uyarsa “Büyük bir kurtuluşa ermiş olur.” İlahi sıfatlara bürünmek, onlarla sıfatlanmak suretiyle büyük bir başarı ve kurtuluş elde etmiş olur. 72-Biz emaneti, semalara, arza ve dağlara teklif ettik de onlar bunu yüklenmekten çekindiler, (sorumluluğundan) korktular. Onu insan yüklendi. Doğrusu o çok zalim, çok cahildir. 73- (Allah bu emaneti insana vermek sûretiyle), münafık erkeklere ve münafık kadınlara, müşrik erkeklere ve müşrik kadınlara azap edecek, inanan “mümin” erkeklerin ve inanan “mümin” kadınların da tevbesini kabul buyuracaktır. Allah, bağışlayan“Ğafur”dur, merhamet eden “Rahiym”dir. “Biz emaneti, semalara, arza ve dağlara teklif ettik…” hüviyet hakikâtini kendilerine emanet etmeyi, onu aynlerle perdelemeyi teklif ettik “onlar bunu yüklenmekten çekindiler.” Cisimleri büyük olmasına rağmen, hüviyet emanetinin kendilerinde zuhur etmesinden kaçındılar. Çünkü bu emaneti kabul edecek istidatları yoktu. “Korktular…” çünkü emanet, kapasitelerinden çok büyüktü ve onu taşımak hususunda kendi güçleri yetersiz, zayıf kalıyordu. “Onu insan yüklendi.” Çünkü, insanın güçlü bir istidadı ve onu taşıyacak kudreti vardı. Onu kendine aldı,

990 • TEFSİRİ KEBİR / TE’VİLÂT

kendine izafe edip sahiplendi. “Doğrusu o çok zalimdir.” kendi nefsiyle zuhur etmesi ve emaneti kendisine aitmiş gibi sahiplenmesi suretiyle Allah’ın hakkını gasp etmesi nedeniyle zalimdir. “Çok cahildir.” benliğiyle bu emanetten perdelendiği için emaneti bilmez. “Münafık erkeklere ve münafık kadınlara…azap edecektir.” İstidatlarının nurunun zuhurunu bedensel heyetlerin ve nefsani sıfatların karanlığıyla engelleyerek, onu ait olmadığı yere koyarak, hakkını bilmeyerek zulmedenlere azap edecektir. “Müşrik erkeklere ve müşrik kadınlara…” azap edecektir. Çünkü onlar benlikle perdelendiler, tortuların galip gelmesi, yaratılış perdelerinin yoğunluğu nedeniyle başkasının yanında durdular. Böylece, nurları bütünüyle söndüğü, İlahi emanete de riayet etmedikleri için zulümleri büyüdükçe büyüdü. “İnanan erkeklerin ve inanan kadınların tevbesini kabul buyuracaktır.” Onlar, emaneti eda etmeye engel olan nefsani sıfatlardan kaçınmak suretiyle zulümden tevbe ettiler. Vefa göstermeleri esnasında gizledikleri Allah’ın hakkını açığa çıkarmak suretiyle değiştiler.O’nu tanıdıktan sonra hakkını bilmezlikten döndüler. Fena bulmak şeklinde emanetini O’na iade ettiler. “Allah Ğafur’dur.” Zulümlerinin, tezkiyeyi, tasfiyeyi, tecridi, mahvı ve silinmeyi bilmeyişlerinin günahlarını tecelliyatlarının nurlarıyla örter bu da büyük bir bağışdır. “Rahiym’dir.” Fiilleri, sıfatları ve zatiyle beka bulmaları esnasında Hakkani varlık bahşetmek suretiyle onlara merhamet eder. Ya da şöyle bir anlam kastedilmiştir: Biz İlâhi emaneti, üzerlerine tecelli etmek, kaldırılabilecek sıfatları içlerine yerleştirmek, dolayısıyla kendilerini onların mazharları kılmak suretiyle teklif ettik. Veya şu anlam kastediliyor: Emanete hıyanet etmek, onu yanlarında tutmak, sahibine iade etmekten kaçınmak suretiyle onu taşımaktan çekinmiş oldular. Onu yanlarında taşımaktan, içlerine yerleştirilen kemalatı izhar etmek suretiyle eda etmekten korktular. Fakat insan, onu şeytanlıkla gizlemek, benliğini izhar etmek, içine yerleştirilen kemalatı izhar etmek suretiyle eda etmekten kaçınmak şeklinde onu yüklendi. Ama nefsin karanlıkla zuhur etmesi suretiyle onu yanında tuttu. Marifet makamında yükselişten men etti. Allah doğrusunu herkesten daha iyi bilir.

SEBE’ SURESİ • 991

SEBE’ SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Hamd, semalarda ve arz’da bulunanların hepsinin sahibi olan Allah’a mahsustur. Ahirette de hamd O’na mahsustur. O, hikmet sahibi “Hakiym”dir, (her şeyden) haberi olan “Habîr”dir. 2-Arz’dakini ve ondan çıkanı, sema’dan ineni de ve oraya çıkanı da bilir. O, esirgeyen “Rahiym”dir, bağışlayan “Ğafur”dur. 3-İnkârcılar “küfredenler”: Kıyamet bize gelmeyecek, dediler. De ki: Hayır! Gaybı bilen Rabbim hakkı için o, mutlaka size gelecektir. Semalar da ve arz da zerre miktarı bir şey bile O’ndan gizli kalmaz. Bundan daha küçük ve daha büyüğü de muhakkak, apaçık “Mübiyn Kitab”dadır. 4-İman edip iyi işler “salih amel” yapanları mükâfatlandırmak içindir bu…(Kitab-ı Mübiyn’de bunun için tesbit etmiştir) İşte onlar için büyük bir mağfiret ve kerim bir rızık vardır. 5-Âyetlerimizi hükümsüz bırakmak için yarışırcasına koşanlar için de, en kötüsünden, elem verici bir murdarlık azabı vardır. 6-Kendilerine ilim verilenler, Rabbinden sana indirilenin (inzal olan Kur’an’ın) Hakk’ın tâ kendisi olduğunu bilirler; onun, mutlak galip “Aziz” övgüye lâyık “Hamiyd” olan hidayet yoluna ilettiğini görürler. 7-Kâfir olanlar (kendi aralarında) şöyle dediler: Çürüyüp paramparça olduğunuz vakit, yeniden dirileceğinizi söyleyerek haber veren kişiyi gösterelim mi? 8- «Acaba o, yalan yere Allah’a iftira mı etmiştir? Yoksa onda delilik mi var?» (dediler). Hayır! Ahirete inanmayanlar azaptadırlar ve derin bir sapıklık içindedirler. 9-Onlar, sema’da ve arz’da önlerine ve arkalarına bakmıyorlar mı? Dilesek, onları yere batırırız, ya da üzerlerine semadan parçalar düşürürüz. Şüphesiz, bunda (Rabbine) yönelen her kul için bir ibret vardır.

992 • TEFSİRİ KEBİR / TE’VİLÂT

“Hamd, semalarda ve arzda bulunanların hepsinin sahibi olan Allah’a mahsustur.” Semalarda ve arzda bulunanların hepsini zahir sıfatlarının ve göz kamaştırıcı kemalatının mazharları kılmıştır. Bunlarda zuhur etmesi ise celal perdeleriyle gerçekleşmiştir. “Ahirette de hamd O’na mahsustur.” Ruhlara batıni kemalatıyla ve cemal sıfatlarıyla tecelli eder. Dünyada zahiren Rahmani sıfatlarıyla, ahirette batınen Rahimi sıfatlarıyla hamd O’na mahsustur. “O, hikmet sahibidir.” Görünen âlemin tertibini, hikmeti uyarınca sağlam yapmıştır. “Her şeyden haberi olandır.” Latif olduğu için ilmi gayb âleminin içlerine, derinliklerine nüfuz eder. “Arzın içine gireni bilir.” Arz melekutundan ve tabii kuvvetlerden yerin içine girenleri “ve ondan çıkanı…” tecrit sonucu yerden çıkan insani nefisleri ve yaratılış kemalatını bilir. “Semadan ineni” marifet ve ruhani hakikâtler olarak semadan ineni “oraya çıkanı” semaya çıkan salih amelleri ve faziletli ahlakları bilir. “O, esirgeyendir.” Nurani semavi kemalatı indirmekle esirger. “Bağışlayandır.” karanlık arz heyetlerini örterek bağışlar. “Kendilerine bilgi verilen alimler…bilir.” Muhakkik alimler, sana indirilenin (indinden gelenin) Hakk oluşunu açıkça görürler. Çünkü perdelenmiş biri arifi ve kelamını bilemez. Bir şeyi bilen kimse, o şeyi kendi içinde var olan anlamıyla bilir. İlimden payı, marifetten nasibi olmayan biri, arif alimi de, onun ilmini de bilemez. Çünkü onu bilmesini sağlayacak donanımdan (ilimden) yoksundur. “Yoluna iletir…” Allah’a ulaştıran hidayet yoluna ilettiğini bilirler. “Aziz” Mutlak galip, perdelenmişleri mağlup eden, kahrıyla onları engelleyen, ezen, “Hamiyd” övgüye layık müminlere türlü lütufları bağışlayan Allah’ın yoluna ilettiğini bilirler. Eğer bu iki sıfatın (aziz ve hamid), “inanıp iyi işler yapanları mükâfatlandırmak için…” ayetine uyarlanması dikkâte alınmayıp “kendilerine bilgi verilen alimler…bilir” ifadesine uyarlanması esas alınırsa, bu takdirde ayette geçen “aziz” sıfatının anlamı, vasıl olanlara, onları fenaya erdirmekle galip gelen güçlü; hamid’in anlamı da beka bulduktan sonra onlara sıfatlarıyla nimet bahşeden olarak belirginleşirdi. 10-And olsun, Davud’a tarafımızdan bir üstünlük verdik. «Ey dağlar ve kuşlar! Onunla beraber tesbih edin» dedik. Ona demiri yumuşattık. 11-Geniş zırhlar imal et, dokumasını ölçülü yap. (Ey Davud hanedanı!) İyi işler yapın. Kuşkusuz ben, yaptıklarınızı görmekteyim, diye (vahyettik).

SEBE’ SURESİ • 993

12-Sabah gidişi bir aylık mesafe, akşam dönüşü yine bir aylık mesafe olan rüzgârı da Süleyman’a (onun emrine) verdik ve onun için erimiş bakırı kaynağından sel gibi akıttık. Rabbinin izniyle cinlerden bir kısmı, onun önünde çalışırdı. Onlardan kim emrimizden sapsa, ona alevli azabı tattırırdık. “And olsun, Davud’a…verdik.” Ruh Davud’una “tarafımızdan bir üstünlük” verdik. Mertebesini yücelttik, müşahede tesbihini, sevgi cilvesini, bol bol ibadet ve tefekkür etmeyi, ilmi ve ameli kemalatı verdik. Dedik ki: “Ey…” bedenin azalarından oluşan “ dağlar!… tesbih edin.” tenzih edin “onunla beraber…” boyun eğme, hareket ve duruş alanında, fiillerde ve etkilenmelerde itaat etmeyi alışkanlık haline getirmede sana emrettiğimiz tesbihleri yerine getirin. Ruhani kuvvetler kuşları da… zikir, idrak, akletme, mücerret ruhlardan ve maddeden ayrılmış zatlardan feyiz alma ve aydınlanma gibi kutsi tesbihlerle ona katılın. Her biri emredileni yerine getirirdi. “Ona…yumuşattık.” Unsurlardan oluşan cismani tabiat demirini onun için yumuşak hale getirdik. “Geniş zırhlar imal et.” Vera ve takva heyetlerinden geniş zırhlar imal et. Çünkü insanı nefsin arzularının kılıçlarından ve şeytanların dürtülerinin oklarından koruyacak en güvenli zırh takva zırhıdır. Arındırıcı amellerin teşviki amacıyla ve nefsin isteklerinin etkisini engelleyen heyetlere ulaşma maksadı ile ameli hikmet ve sağlam akli ve şeri sanat aracılığıyla takva zırhını sağlam bir şekilde doku, sıkıştır. “İyi işler yapın.” Ey süfli cihetten ulvi cihete doğru cem halinde Allah için amel edenler! Salih ameller işleyin. Bu ameller sizi İlahi huzura yükseltir ve kutsi nurları kabul etmeye hazır hale getirir. Hitap, ruh Davud’una ve ruhani ve nefsani kuvvetlerden ve bedensel organlardan oluşan ailesine yöneliktir. “Süleyman’a…” Kalp Süleyman’ının emrine heva rüzgârını verdik. “Sabah gidişi bir aylık mesafe” idi. Ruh nurunun doğuşu ve kalp ışığının parlayışı sabahında, gündüzün gelmeye başlaması anında gerçekleşen esişi, ahlak, fazilet, itaat, ibadet ve ahiret mutluluğuna taalluk eden salih amellerin elde edilmesi için öngörülen bir dönemden ibaretti. “Akşam dönüşü…” ruhani nurların nefsani sıfatlarda batışı, ışıklarının parıldayışlarının zeval bulması akşamında, nur akşamının geri dönmesi anında esişi, bir başka dönemdir ki, bu dönem, yiyecek, rızık, giysi, nikâh ve düzenin ayakta durmasını ve bedenin varlığını korumasını sağlayan diğer unsurların tertibi bu esnada gerçekleşir.

994 • TEFSİRİ KEBİR / TE’VİLÂT

“Onun için…kaynağını sel gibi akıttık…” bedenin donmuş tabiat katresini ibaret ve muamelatta devamlılık göstermesi suretiyle erittik, akmasını sağladık. “Cinlerden…” vehmi ve hayali kuvvetler cinlerinden bir kısmını da onun emrine verdik. “Onun önünde çalışırdı…” dünyanın ıslahına, ülkelerin imarına, kulların refahına ilişkin planlamaları, nefsin ıslahına ve ilimlerin kazanılmasına ilişkin terkip erdemlendirmeleri onun huzurunda gerçekleştirirlerdi. “Rabbinin izniyle…” Bütün bunları Rabbi onun emrine vermişti, işleri onun elinde kolaylaştırmıştı. “Onlardan kim emrimizden sapsa…” cin tabiatı gereği emrimizden çıksa, doğru yoldan, akli görüşten sapsa, nefsani süslere ve bedensel lezzetlere meyletse “ona alevli azabı tattırırdık.” Güçlü bir riyazetle, meleki kuvvetleri üzerine musallat etmekle, şeytani tabiata aykırı aklı ve kahri dürtüler kırbacını cezalandırırdık. 13Onlar Süleyman’a kalelerden, heykellerden, havuzlar kadar (geniş) leğenlerden, sabit kazanlardan ne dilerse yaparlardı. Ey Davud ailesi! Şükredin. Kullarımdan şükreden azdır! “Onlar Süleyman’a kalelerden…ne dilerse yaparlardı.” Üstün, şerefli makamları, “heykellerden…” geometrik şekilleri “havuzlar kadar geniş leğenlerden…” manevi rızık, ruhani gıda kaplarını yaparlardı ki, maddi suretlerin anlamlarını anlatırlardı, hakikâtleri somut, şekli örneklerle etkili bir üslupla anlatırlardı. Külli idrakleri, gaybi ilhamları lafzi giysilere ve cüzi heyetlere giydirirlerdi ki bunlar havuzlar kadar geniştiler. Çünkü heyulani maddelerden beriydiler. Sadece maddi ekler ve cismani arazlar söz konusuydu. “Sabit kazanlardan…” dosdoğru kıyasların terkibiyle istidatları hazırlarlardı. İlmi verileri ve irfani ilhamları isabetli görüşler ve sabit sağlam kararlılıklarla hazır hale getirirlerdi. “Ey Davud ailesi! Şükredin.” Ey ruh Davud’u ailesi, sizin emrinize verdiğimiz şeylerden dolayı şükredin. Size boyun eğdirdiğimiz, üzerinize akıttığımız kemalat nimetleri için şükrünüzü eda ediniz. “Şükredin…” bu nimetleri süluk yolunda, Bana teveccühte, kulluk haklarını eda etmede, Bende fena bulmada kullanmak suretiyle şükredin. Dünyevi hakimiyet sağlamak, bedensel kemalatı temin etmek için değil. “Kullarımdan şükreden azdır.” Nimetleri, sırf Allah için O’na itaat ve ibadet uğrunda kullanan kulların sayısı azdır. 14-Süleyman’ın ölümüne hükmettiğimiz zaman, onun öldüğünü, ancak değneğini yiyen bir ağaç kurdu gösterdi. (Sonunda yere) yıkılınca anlaşıldı ki cinler gaybı bilselerdi, o küçük düşürücü azap içinde kalmazlardı.

SEBE’ SURESİ • 995

15-And olsun, Sebe’ kavmi için oturduğu yerlerde büyük bir ibret vardır. Biri sağda, diğeri solda iki bahçeleri vardı. (Onlara:) Rabbinizin rızkından yiyin ve O’na şükredin. İşte güzel bir memleket ve çok bağışlayan bir Rab! “Süleyman’ın ölümüne hükmettiğimiz zaman…” sır makamında fena bulmak üzere ölmesine karar verdiğimiz vakit “onun öldüğünü, ancak …bir ağaç kurdu gösterdi.” Onun ruh makamında fena bulduğunu, sır halinde Hakk’a yöneldiğini, ancak arz tabiatının ve asasından ibaret olup hayvani nefse galip gelen zayıf bedensel kuvvetlerinin hareketiyle anlayabildiler. Çünkü sır makamına ulaşmalarının, sır makamında kalbin haline vakıf olmalarının bir imkânı yoktur. Onun, kendi durumlarının ötesinde bir durumda olduğunun farkına varmaları imkânsızdır. Ancak aralarında bulunan bedensel tabiat bağıyla fark edebilirler ki, o da tabiat kuvvetlerinin kahrı altındadır. Ayrıca, riyazet sonucu iyice zayıflamışlardır. Sonra kalbin onlara yönelik yardımları da o esnada kesilmiştir. Yani, onun asasını kemirmeye başlayan, asasını istila eden kurdun haline muttali değillerdi. Çünkü hayvani nefis, kalbin yükselişi ile birlikte zayıflar, gücü düşer. Geride ona hakim olan tabiat kuvvetlerinden başka bir şey kalmaz. “Sonunda yere yıkılınca…” Süleyman, Musevi bayılması nedeniyle yere düşünce, huzurda gaflete düşünce, bu kuvvetleri İlahi huzurda kullanmaktan, riyazetlerle çalıştırmaktan zühul edince “anlaşıldı ki cinler…bilselerdi.” sır makamı gaybını, mükaşefelere muttali olmak suretiyle bilselerdi, mücerret varlıklar olsalardı “o küçük düşürücü azap içinde kalmazlardı.” Kendilerini hazlardan, arzulardan, tabiat ve hevanın gereklerinden alı koyan ağır riyazetlere, tabiatlarına aykırı amellere maruz kalmaz, sülukta yorucu amelleri işlemeye zorlanmaz, bu bağlamda sadece haklarla yetinmek zorunda kalmazlardı. “And olsun, Sebe kavmi için…” beden şehri halkı için “oturduğu yerlerde…” karargâhlarında ve mahallerinde “büyük bir ibret vardır.” Allah’ın sıfatlarına ve fiillerine delalet eden bir ayet vardır. “ …İki bahçeleri…” iki yönün en güçlüsü ve en şereflisi olan kalp ve berzah ciheti olan sağ taraflarında sıfat ve müşahede cenneti (bahçesi) ve iki yönün en zayıf ve en aşağısı olan sadır ve nefis ciheti olan sol taraflarında ise eser cenneti vardır. “Rabbinizin rızkından yiyin.” her iki cihetten de yiyin. “Şüphesiz hem üstlerinden, hem de ayaklarının altından yerlerdi.” (Maide, 66) ayetinde buyrulduğu gibi. “Ve Ona şükredin.” Bu bahçelerin meyvelerinden oluşan nimetleri ibadette,

996 • TEFSİRİ KEBİR / TE’VİLÂT

yakınlaştırıcı amellerle O’nda sülukta kullanmak suretiyle şükrünüzü eda edin. “İşte güzel bir memleket…” mutedil ve sağlıklı mizacıyla güzel bir memleket. “ Ve çok bağışlayıcı bir Rab!” sıfatlarının ve fiillerinin nuruyla rezillik heyetlerini, nefislerin karanlıklarını ve tabiatları örten bir Tek Rab. Sizin için istidatlar, sebepler ve aletler cihetiyle bir kalıcılık, İlahi destek ve nurların yansıtılmasıyla da bir muvaffakiyet vardır. 16-Ama onlar yüz çevirdiler. Bu yüzden üzerlerine Arim selini gönderdik. Onların iki bahçesini, buruk yemişli, acı ılgınlı ve içinde biraz da sedir ağacı bulunan iki (harap) bahçeye çevirdik. 17-Nankörlük ettikleri için onları böyle cezalandırdık. Biz nankörden başkasını cezalandırır mıyız! 18-Onların yurdu ile, içlerini bereketlendirdiğimiz memleketler arasında, kolayca görünen nice kasabalar var ettik ve bunlar arasında yürümeyi konaklara ayırdık. Oralarda geceleri, gündüzleri korkusuzca gezin dolaşın, dedik. 19-Bunun üzerine: Ey Rabbimiz! Aralarında yolculuk yaptığımız şehirlerin arasını uzaklaştır, dediler ve kendilerine yazık ettiler. Biz de onları, ibret kıssaları haline getirdik ve onları büsbütün parçaladık. Şüphesiz bunda, çok sabreden ve çok şükreden herkes için ibretler vardır. “Ama onlar yüz çevirdiler…” nimetlerin şükrünü eda etmekten ve onu Allah’a ulaşmanın vesilesi kılmaktan yüz çevirdiler. Hatta bu nimetlerin semeresi olan faydalı ve hakiki ilimlerini yemekten de kaçındılar. Lezzetlere, şehvetlere daldılar, tabiat ve heyet karanlıkları içinde nefes tükettiler. “Bu yüzden üzerlerine…selini gönderdik.” Heyulani tabiat selini gönderdik. Farelerin, melikeniz nefis Belkıs’ı tarafından yapılan mizaç seddini yıkarak tabiat unsurları selini akıtmalarıyla üzerlerine seli akıttık. El-arim, fare demektir. “Onların iki bahçesini…iki bahçeye çevirdik.” İncitici heyetlerin dikenlerinin, kötü, hayvani, vahşi ve şeytani sıfat köklerinin bulunduğu “buruk yemişli…” ağızda kötü bir tat bırakan acı meyveli iki bahçeye çevirdik. “Tomurcukları sanki şeytanların başları gibidir.” (Saffat, 65) ayetinde buyrulduğu gibi. “İçinde biraz da sedir ağacı bulunan…” insani sıfat kalıntıları bulunan iki bahçeye çevirdik. “Böyle…” bu cezayla “cezalandırdık…” nimetlere nankörlük etmelerine karşılık olarak onları işte böyle cezalandırdık. “Biz nankörden başkasını cezalandırır mıyız!” Rahman’ın verdiği nimetleri Şeytan’a itaat ederek onun hoşnut olacağı şekilde kullanan nankörlere bu cezayı veririz.

SEBE’ SURESİ • 997

“Onların yurdu ile, içlerini bereketlendirdiğimiz memleketler arasında…” fiil, sıfat ve zat tecellileriyle, mükaşefe ve müşahede nurlarıyla bereketlendirdiğimiz kalbi, sırri, ruhi ve İlahi huzurlar arasında “kolayca görünen nice kasabalar var ettik.” Görünen, birbirleriyle bağlantıları bulunan sabır, tevekkül, rıza gibi makam ve menziller yarattık. “Bunlar arasında yürümeyi konaklara ayırdık.” Allah’a ve Allah’da seyri tertipli kıldık ki salik bir makama yükselme ve bir makam inme şeklinde yürür. “Oralarda…gezin, dolaşın…” geceleri, nefis menzillerinde, kalp makamlarında ve kalbin yollarında. “gündüzleri korkusuzca…” dolaşın, şeytani bölgeler ve nefsani sıfatların galibiyet alanları arasında yakin kuvvetiyle, sahih nazarla apaçık şeriatın yolunda dolaşın, gezin. “Bunun üzerine…dediler…” Hal diliyle, süfli cihete meyletmekle, kutsi huzurdan uzaklaşmakla, bedensel arzulara meyletmekle, tabiat çöllerinde ve şeytani uçurumlarda dolaşmakla dediler ki: “Aralarında yolculuk yaptığımız şehirlerin arasını uzaklaştır…ve kendilerine yazık ettiler. “uğursuz berzahların karanlıkları yüzünden bereketli beldelerin nurlarından perdelenmekle kendilerine zulmettiler. “ Biz de onları, ibret kıssaları haline getirdik…” helak ve kökten yok edilmenin ibretlik manzaraları olarak insanlar arasında dolaşan kıssalara dönüştürdük. “Ve onları büsbütün parçaladık…” sularda boğduk, birliklerini paramparça ettik. 20-And olsun İblis, onlar hakkındaki zannını doğruya çıkardı. İman eden bir fırkanın dışındakiler hemen ona uydular. 21-Halbuki şeytanın onlar üzerinde “sultandan” gelen hiçbir nüfuzu ve delili yoktu. Ancak ahirete inananı, şüphe içinde kalandan ayırt edip bilelim diye (ona bu fırsatı verdik). Rabbin gerçekten her şeyi koruyan “Hafîyz”dir. 22- (Müşriklere) de ki: Allah’tan başka ilah (tanrı) saydığınız şeyleri çağırın! Onlar ne semalarda ne de arzda zerre ağırlığınca bir şeye sahiptirler. Onların buralarda hiçbir ortaklığı yoktur, Allah’ın onlardan bir yardımcısı da yoktu. 23-Allah’ın huzurunda, kendisinin izin verdiği kimselerden başkasının şefâati fayda vermez. Nihayet onların yüreklerinden korku giderilince: Rabbiniz ne buyurdu? derler. Onlar da: Hak olanı buyurdu, derler. O, Alîy’dir, Kebîr’dir.

998 • TEFSİRİ KEBİR / TE’VİLÂT

24- (Rasûlüm!) De ki: Semavattan ve arzdan size rızık veren kimdir? De ki: Allah! O halde biz veya siz, ikimizden biri, ya “huda” doğru yol üzerinde veya apaçık bir “dalal” sapıklık içindeyiz. 25-De ki: Bizim işlediğimiz suçtan siz sorumlu değilsiniz; biz de sizin işlediğinizden sorulacak değiliz. 26-De ki: Rabbimiz hepimizi bir araya toplayacak, sonra aramızda hak ile hükmedecektir. O, en âdil hüküm veren, (her şeyi) hakkıyla bilendir. 27-De ki: O’na (Allah’a) kattığınız ortaklarınızı bana gösterin. Hayır! Bilakis, yegâne galip ve her şeyi hikmetle idare eden ancak Allah’dır. 28-Biz seni bütün insanlara ancak “Beşir” müjdeleyici, “Nezir” uyarıcı olarak gönderdik; fakat insanların çoğu bunu bilmezler. 29-Eğer sözünüzde doğru iseniz bu vaat ettiğiniz (kıyamet) ne zaman kopacak? derler. 30-De ki: Size öyle bir gün vaat edilmiştir ki, ondan ne bir saat geri kalabilirsiniz, ne de ileri geçebilirsiniz. 31-Kâfir olanlar dediler ki: Biz hiçbir zaman bu Kur’an’a ve bundan önce gelen Kitablara inanmayacağız. Sen o zalimleri, Rablerinin huzurunda tutuklanmış, birbirlerine söz atarlarken bir görsen! Zayıf sayılanlar, büyüklük taslayanlara: Siz olmasaydınız, elbette biz iman sahibi “mü’min” insanlar olurduk, derler. 32-Büyüklük taslayanlar, zayıf sayılanlara (kıyamet gününde): Size hidayet geldikten sonra sizi ondan biz mi çevirdik? Bilakis, siz suç işliyordunuz, derler. 33-Zayıf sayılanlar da büyüklük taslayanlara: Hayır! Gece gündüz (işiniz) tuzak kurmaktı. Çünkü siz daima Allah’ı inkâr etmemizi, O’na ortaklar koşmamızı bize emrederdiniz, derler. Artık azabı gördüklerinde, için için yanarlar; biz de o inkâr edenlerin boyunlarına demir halkalar takarız. Onlar ancak yapmakta oldukları günahları yüzünden cezalandırılırlar. 34-Biz hangi ülkeye bir uyarıcı göndermişsek mutlaka oranın varlıklı ve şımarık kişileri: Biz, size gönderilmiş olan şeyi inkâr ediyoruz, demişlerdir. 35-Ve dediler ki: Biz malca ve evlâtça daha çoğuz, biz azaba uğratılacak da değiliz.

SEBE’ SURESİ • 999

36-De ki: Rabbim, dilediğine bol rızık verir ve (dilediğinden) kısar; fakat insanların çoğu bilmezler. 37-Sizi huzurumuza yaklaştıracak olan ne mallarınızdır ne de evlâtlarınız. İman edip iyi amelde bulunanlar müstesna; onlara yaptıklarının kat kat fazlası mükâfat vardır. Onlar (cennet) odalarında güven içindedirler. 38-Âyetlerimizi boşa çıkarmaya çalışanlara gelince, onlar da azapla yüz yüze bırakılacaklardır. 39-De ki: Rabbim, kullarından dilediğine bol rızık verir ve (dilediğinden de) kısar. Siz hayıra ne harcarsanız, Allah onun yerine başkasını verir. O, rızık verenlerin en hayırlısıdır. 40-O gün Allah, onların hepsini toplayacak; sonra meleklere: Size tapanlar bunlar mıydı? diyecek. 41- (Melekler de:) Sen yücesin, bizim dostumuz onlar değil, sensin. Belki onlar cinlere tapıyorlar, kulluk ediyorlardı. Çoğu onlara inanmıştı; diyecekler. 42-Bugün birbirinize ne fayda, ne de zarar vermeye gücünüz yeter. Biz zalim olanlara, yalanlamakta olduğunuz ateş azabını tadın! diyeceğiz. 43-Onlara apaçık âyetlerimiz okunduğu zaman demişlerdi ki: Bu, sizi babalarınızın taptığı (putlardan) çevirmek isteyen bir adamdan başkası değildir. Ve yine bu (Kur’an) da uydurulmuş bir yalandan başka bir şey değildir, dediler. Hak kendilerine geldiğinde onu inkâr edenler de: Bu, apaçık bir büyüden başka bir şey değildir, dediler. 44-Halbuki biz onlara okuyacakları kitaplar vermediğimiz gibi senden önce onlara bir uyarıcı (Nezir)de göndermemiştik. 45-Onlardan öncekiler de yalanlamıştı. Hem de bunlar, öncekilere verdiklerimizin onda birine erişmemişlerdi. (Böyle iken), Rasullerimi yalanladılar; ama benim karşılık olarak verdiğim nasıl olmuştu! 46- (Rasûlum! Onlara) de ki: Size bir tek öğüt vereceğim: İkişerli olarak, teker teker Allah için Allah’a yönelin, kıyam edin ve düşünün! Arkadaşınızda (Rasul’de) hiçbir delilik yoktur! O ancak şiddetli bir azap gelip çatmadan evvel sizi uyaran bir Nezir’dir. 47-De ki: Ben sizden bir ücret istemişsem, o sizin olsun. Ücretim yalnız Allah’a aittir. O, her şeye şahiddir.

1000 • TEFSİRİ KEBİR / TE’VİLÂT

48-De ki: Kuşkusuz, Rabbim gerçeği ortaya koyar. Çünkü O, gaybı çok iyi bilendir. 49-De ki: Hak geldi; artık bâtıl ne bir şeyi başlatabilir ne de geri getirebilir. 50-De ki: Eğer (Hak’tan) saparsam, kendi aleyhime sapmış olurum. Eğer doğru yolu bulursam, bu da Rabbimin bana vahyettiği (Kur’an) sayesindedir. Şüphesiz O, işitendir, yakındır. 51- (Rasûlum!) Telaşa düştükleri zaman, bir görsen! Artık kurtuluş yoktur, yakın bir yerden yakalanmışlardır. 52- (İş işten geçtikten sonra:) «Ona inandık» demişlerdir, ama uzak yerden (dünya hayatı gelip geçtikten sonra) imana kavuşmak onlar için nasıl mümkün olur? 53-Halbuki daha önce onu (Hakk’ı) inkâr etmişlerdi. Uzak bir yerden gayb hakkında atıp tutuyorlardı. 54-Artık, bundan önce benzerlerine yapıldığı gibi, kendileriyle arzu ettikleri şey arasına perde çekilmiştir. Şüphesiz onlar, kendilerini endişeye düşüren bir korku içindeydiler. “And olsun…onlar hakkında… doğruya çıkardı…” insanlar hakkında “ İblis…tahminini…” doğrulattı. “Onları mutlaka saptıracağım, muhakkak onları boş kuruntulara boğacağım, kesinlikle onlara emredeceğim de… şüphesiz onlara emredeceğim de Allah’ın yarattığını değiştirecekler.” (Nisa, 119) benzeri sözlerini doğruya çıkardı. Bu genellemeden istisna edilenler ise ihlas sahipleridir. “Halbuki şeytanın onları üzerinde hiçbir nüfuzu yoktu.” Yani, şeytanı onlara musallat etmemizin sebebi, ilmimizin muhakkik ve muhlis alimler mazharında zuhur etmesi ve onların şüpheler içinde kıvranan perdelenmişlerden ayırt edilmeleridir. Çünkü muvaffak kılınmış, kalbi saf, berrak olan istidat sahibi kimsenin ilmi, istidadın derinliklerinden kaynaklanır, şeytanın vesvese verdiği anlarda bu ilim kalbinden fışkırır, aydınlık deliller ışıklarıyla onu taşlar, püskürtür, şeytanın azdırıcı ifsadı zuhur ettiğinde Allah’a sığınarak onu kovar. Ama kalpleri nefislerin sıfatlarıyla kararan, böylece cahillikleri yüzünden şeytanın hilelerine uygun hale gelen kimseler böyle değildir. Cem, tafsil, haklı ile haksızın ayırt edilmesi ve zalimlerin sözleri gibi büyük kıyamet içinde gerçekleşen hallerin tümü Mehdi’nin (a.s) zuhuruyla ortaya çıkarlar.

FÂTIR SURESİ • 1001

FÂTIR SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Semavatı ve arzı yaratan, melekleri ikişer, üçer, dörder kanatlı resuller yapan Allah’a hamd olsun. O, halk ettiği şeylerde ziyadeliği (nur’unu) dilediğince hesapsız arttırır. Şüphesiz, Allah her şeye gücü yeten Kadîr’dir. 2-Allah’ın insanlar üzerine açacağı herhangi bir rahmeti tutup hapseden olamaz. O’nun tuttuğunu O’ndan sonra salıverecek de yoktur. O, Aziz’dir, hikmet sahibi Hakiym’dir. 3-Ey insanlar! Allah’ın size olan nimetini hatırlayın; Allah’dan başka size semâ’dan ve arz’dan rızık verecek bir “Haliyk” yaratıcı var mı? O’ndan başka ilah yoktur. Nasıl oluyor da (tevhidden küfre) çevriliyorsunuz?! 4-Eğer seni yalanlıyorlarsa (üzülme); senden önceki Rasuller de yalanlanmıştır. Bütün işler yalnızca Allah’a “rücu” döndürülecektir. 5-Ey insanlar! Allah’ın vaadi gerçektir, sakın dünya hayatı sizi aldatmasın ve o aldatıcı da Allah’la Allah hakkında sizi kandırmasın! 6-Çünkü şeytan, sizin düşmanınızdır, siz de onu düşman sayın. O, kendi taraftarlarını ancak ateş ehlinden olmaya çağırır. 7-Kâfirler için şüphesiz çetin bir azap var, iman edip iyi işler yapanlara da mağfiret ve büyük bir mükâfat vardır. 8-Kötü işi kendisine güzel gösterilip de onu güzel gören kimse (kötülüğü hiç istemeyen kimseye benzer) mi? Allah dilediğini sapıklığa yöneltir, dilediğini doğru yola iletir. O halde onlar için üzülerek kendini helak etme. Allah, onların ne yaptıklarını biliyor.

1002 • TEFSİRİ KEBİR / TE’VİLÂT

9-Rüzgârları gönderip de bulutu harekete geçiren Allah’dır. Biz onu ölü bir bölgeye göndeririz de ölümünden sonra toprağa onunla hayat veririz. Ölülerin yeniden dirilmesi de böyle olacaktır. “ …Melekleri…kanatlı resuller kılan.” Meleklerin sema ve arz melekutlarındaki tesir cihetleri kanat olarak nitelendirilmiştir. Yüce Allah onları, Nebiylere vahiyle, Velilere ilhamla ve onların dışındaki insanlara da işleri çekip çevirme ve yok edip ortadan kaldırmakla gönderilmiş resuller kılmıştır. Dolayısıyla, meleklerin tesirleri (kuvvetleri) sonucu tesir ettikleri kimseye ulaşan şey onların kanadıdır. Şu halde, her tesir gücü bir kanattır. Örneğin, ameli ve nazari akıl, insani nefsin kanatlarıdır. İdrak gücü, sebebiyet muharriki ve faaliyet muharriki de hayvani nefse ait üç kanattır. Besleyici, geliştirici, doğurucu ve şekil verici kuvvetler de nebati nefsin kanatlarıdır. Meleklerin kanatları sayılarla sınırlandırılamaz. Bilakis, tesirlerin türüne göre kanatları vardır. Bu yüzden Rasulullah (s.a.v) miraçta Cebrail’i altı yüz kanadıyla gördüğünü anlatmıştır. Yüce Allah “O, yaratmada dilediği arttırmayı yapar.” Sözüyle kanatların (tesirlerin) çokluğuna işaret etmiştir. 10-Kim izzet ve şeref istiyor idiyse, bilsin ki, izzet ve şerefin hepsi Allah’ındır. O’na ancak güzel sözler yükselir (ulaşır). Onları da Allah’a amel-i sâlih ulaştırır. Kötülüklerle tuzak kuranlara gelince, onlar için çetin bir azap vardır ve onların tuzağı bozulur. 11-Allah sizi (önce) topraktan, sonra meniden yarattı. Sonra sizi çiftler (erkek.dişi) kıldı. O’nun bilgisi olmadan hiçbir dişi ne gebe kalır ne de doğurur. Bir canlıya ömür verilmesi de, onun ömründen azaltılması da mutlaka bir Kitabdadır. Şüphesiz bunlar, Allah’a kolaydır. 12-İki deniz birbirine eşit olmaz. Bu tatlıdır, susuzluğu keser, içilmesi kolaydır. Şu da tuzludur, acıdır (boğazı yakar). Hepsinden de taze et (balık) yersiniz ve giyeceğiniz süs eşyası çıkarırsınız. Allah’ın lûtfundan (nasibinizi) arayıp da şükretmeniz için gemilerin, denizi yarıp gittiğini görürsün. 13-Allah, geceyi gündüzün içine sokar, gündüzü de gecenin içine sokar; güneş ve ayı emri altına almıştır. Her biri belirtilmiş bir süreye kadar akıp gider. İşte (bütün bunları yapan) Rabbiniz Allah’dır. Mülk O’nundur. O’nu bırakıp da kendilerine taptıklarınız ise, bir çekirdek kabuğuna bile sahip değillerdir.

FÂTIR SURESİ • 1003

14-Eğer onları (putları) çağırırsanız, sizin çağırmanızı işitmezler. Faraza işitseler bile, size cevap veremezler. Kıyamet günü de sizin ortak koşmanızı reddederler. (Bu gerçeği) sana, her şeyden haberi olan (Allah) gibi hiç kimse haber veremez. 15-Ey insanlar! Allah’a muhtaç olan sizsiniz. Zengin ve övülmeye lâyık olan ancak O’dur. 16-Allah dilerse sizi yok eder ve yerinize yeni bir halk getirir. 17-Bu da Allah’a güç bir şey değildir. 18-Hiçbir günahkâr başkasının günahını yüklenmez. Yükü (günahı) ağır gelen kimse onu taşımak için (başkasını) çağırsa, bu çağırdığı akrabası da olsa, onun yükünden bir şey yüklenmez. Sen ancak görmeden Rablerinden korkanları ve salâtı (namazı) ikame edenleri uyarabilirsin. Kim temizlenirse o, kendi menfaatine temizlenmiş olur. Dönüş Allah’adır. 19.21-Körle gören, karanlıkla aydınlık, gölge ile sıcak bir olmaz. 22-Dirilerle ölüler de bir olmaz. Şüphesiz Allah, dilediğine işittirir. Sen kabirlerdekilere işittiremezsin! 23-Sen sadece bir uyarıcı “Nezir”sin. 24-Biz seni müjdeleyici “Beşîr” ve uyarıcı “Nezîr” olarak Hakk ile gönderdik. Her millet için mutlaka bir uyarıcı “Nezîr” bulunmuştur. 25-Eğer seni yalanlıyorlarsa (üzülme), onlardan öncekiler de yalanlamışlardı. (Oysa ki) Rasulleri onlara açık âyetler (mucizeler), sahifeler ve aydınlatıcı nurlu Kitab getirmişlerdi. 26-Sonra ben, o inkâr edenleri yakaladım. (Bak ki) cezam nasıl oldu! 27-Görmedin mi Allah sema’dan su indirdi. Onunla renkleri çeşit çeşit meyveler çıkardık. Dağlardan (geçen) beyaz, kırmızı, değişik renklerde ve simsiyah yollar (yaptık). 28-İnsanlardan, hayvanlardan ve davarlardan da yine böyle türlü renkte olanlar var. Kulları içinden ancak alimler, Allah’dan (gereğince) korkar. Şüphesiz, Allah daima üstün Azîz’dir, çok bağışlayan “Ğafur”dur. “Kim izzet ve şeref istiyor idiyse, bilsin ki, izzet ve şerefin hepsi Allah’ındır.” İzzet, Allah’ın sıfatlarından biridir ve sadece O’na özgüdür.

1004 • TEFSİRİ KEBİR / TE’VİLÂT

O halde, kim izzet ve şeref istiyorsa kendi sıfatlarından sıyrılarak Allah’ın sıfatlarında fena bulması ve de “O’na ancak güzel sözler yükselir.” sözünde işaret edilen tecridin ve sıfatları silmenin yolunu öğrenmesi gerekir. Yani saf, tabiat pisliklerinden arınmış, fıtratının nuru üzere kalan ve tevhid misakını hatırlayan nefisler yükselir. “Amel-i salih” de, arınma ve İlahi sıfatlara bürünme şeklinde gerçekleşen salih amel de “onları ulaştırır…” bu tertemiz sözleri, amel türlerini Allah’ın huzuruna yükseltir, başkasını değil. O zaman izzet sıfatıyla ve diğer sıfatlarla sıfatlanır. Ya da şöyle bir anlam kastedilmiştir: Vehim ve hayal pisliklerinden temizlenmiş fıtri, asli tevhidden kaynaklanan hakiki ilim O’na yükselir, bu ilim gereğince gerçekleştirilen salih amel de sadece O’nu yüceltir, başkasını değil. Nitekim, Emirülmüminin Ali (a.s) şöyle buyurmuştur: “İlim amelle beraberdir. İlim ameli çağırır, eğer amel ilme olumlu cevap verirse ne ala, cevap vermezse ilim çeker gider.” Yani İlahi huzura yükselten merdivenin basamakları ilim ve ameldir. Bunlar olmadan yükselmek mümkün değildir. Allah’ın izzeti ve diğer sıfatlarıyla sıfatlanmanın aslını oluşturan tevhit tek başına yetmez. Çünkü sıfatlar fiillerin kaynaklarıdır. Eğer züht ve tevekkül aracılığıyla nefsin sıfatlarından kaynaklanan nefsin sıfatları terk edilmezse, ibadet ve kendini Allah’a vermekle nefsin heyetlerinden soyutlanma gerçekleşmezse Allah’ın sıfatlarıyla sıfatlanma istidadına sahip olunmaz. Şu halde tevhidden ibaret olan hakiki ilim merdivenin iki direği, amel de tırmanmak için üzerine basılan basamakları konumundadır. “Kötülüklerle tuzak kuranlara gelince…” nefsin sıfatlarının zuhuruyla tuzak kuranlar, bilenler olmalarına rağmen “onlar için…azap vardır.” çirkin ve eziyet veren amellerin heyetlerinden “çetin” bir azap vardır. “Kulları içinden ancak alimler, Allah’tan korkar.” Yani, Allah’ı bilen arif alimlerden başkası Allah’dan korkmaz. Çünkü “haşyet” cezadan duyulan korku değildir, bilakis kalpte mevcut olan bir heyettir, O’nun azamet vasfı tasavvur edildiğinde, zihinde hatırlandığında duyulan bir ürperti, bir kırılganlık acizlik halidir. Dolayısıyla, Allah’ın azametini tasavvur edemeyen birinin Allah’dan haşyet duyması, ürpererek korkması mümkün değildir. Allah kime azametiyle tecelli ederse, o kimse gerçek anlamda Allah’dan haşyet duyar, korkar. Arif olmayan alimin tasavvur huzuru ile arif alimin sabit tecelliden kaynaklanan

FÂTIR SURESİ • 1005

tasavvur huzuru arasında büyük fark vardır. Haşyetin mertebeleri, ilim ve irfan mertebelerine bağlı olarak sayısızdır. “Şüphesiz Allah, Azîz’dir” daima üstündür, azametiyle her şeye galiptir. “Ğafur’dur” Çok bağışlayandır. İzzetinin tecellisi nuruyla nefsin büyüklenme sıfatını ve kibirlenme heyetini örter. 29-Allah’ın Kitabını okuyanlar, salâtı (namazı) ikame ederek kılanlar ve kendilerine verdiğimiz rızıktan (Allah için) gizli ve açık sarf edenler, asla zarara uğramayacak bir kazanç umabilirler. 30-Çünkü Allah, onların mükâfatlarını tam öder ve lûtfundan onlara fazlasını da verir. Şüphesiz O, çok bağışlayan “Ğafur”dur, “Şekur”dur. 31-Sana vahyettiğimiz Kitab, kendinden öncekini (semavi kitapları) doğrulayıcı olarak gelen Hakk’dır. Allah, kullarının (her halinden) haberdar “Habîr”dir, gören “Semî”dir. 32-Sonra Kitab’ı, kullarımız arasından seçtiklerimize verdik. Onlardan (insanlardan) kimi kendisine zulmeder, kimi ortadadır, kimi de Allah’ın izniyle hayırlarda öne geçmek için yarışır. İşte büyük fazilet budur. 33- (Onların mükâfatı), içine girecekleri Adn cennetleridir. Orada altın bilezikler ve incilerle süslenirler. Orada giyecekleri elbiseleri de ipektir. “Allah’ın Kitabını okuyanlar…” kendilerine fıtratın başlangıcında Kur’ani aklı, Furkan olması için izhar ederek, açığa çıkararak veren Allah’ın Kitabını okuyanlar, “salâtı (namazı) ikame edenler…” fıtri ilmin zuhuru esnasında kalbi huzur salâtını (namazını) kılanlar. “Ve kendilerine verdiğimiz rızıktan…sarf edenler.” Üzerlerinde zuhuru gerekli olan ilim ve amel sıfatından infak edenler. “Gizli” , sıfatlardan arınarak, “ve açık…” fiilleri terk ederek harcayanlar “umabilirler…” terk ve tecrit aracılığıyla kal makamında “ zarara uğramayacak bir kazanç” kendi fiil ve sıfatlarının hakkın fiil ve sıfatlarıyla değiştirilmesinden ibaret olan tükenmeyen bir kazanç umabilirler. “ Çünkü Allah, onların mükâfatlarını tam öder.” Nefis ve kalp cennetlerinde, tevekkül ve rıza meyvelerinden onlara verir. “Ve lûtfundan onlara fazlasını da verir.” Ruh cennetlerinde tecelliler aracılığıyla Onun vechini müşahede etme lûtfunu da bahşeder. “ Şüphesiz O, çok bağışlayandır.” Fiillerinin ve sıfatlarının günahlarını örter. “Şükrün karşılığını bol bol verendir.” Fiillerinden ve sıfatlarından karşılıklar vererek çalışmalarını ödüllendirir.

1006 • TEFSİRİ KEBİR / TE’VİLÂT

“Sana vahyettiğimiz Kitab…” mutlak Furkani kitap “ …Hakk’dır.” mutlak, değişmez, gerçek; Hakk’dır. Ona eklenecek bir şey olmadığı gibi eksiği de yoktur. “Kendinden öncekini doğrulayıcıdır.” çünkü kendinden önceki Kitabları da içermekte, onları baştan başa ihtiva etmektedir. “Allah, kullarının her halinden haberdardır.” İstidatlarının hallerini bilir. “Görendir.” amellerini görür ve istidatları uyarınca, amellerinin hakkettiğini verir. “Sonra…verdik.” Senden bir miras olarak “Kitab’ı kullarımız arasından seçtiklerimize” verdik. Başka ümmetlere göre Allah tarafından fazladan inayete ve istidat kemaline mahsus kılınmış Muhammedi kullara verdik. Çünkü onlar, ancak senden ve senin aracılığınla miras alırlar ve ona ulaşırlar. Onlara istidat ve kemal veren sensin. Onların diğer ümmetlere göre durumları, senin diğer Nebilere göre durumun gibidir. “Onlardan kimi nefsine zulmeder.” istidadının hakkını eksik bırakmakla, istidadının fiile geçmesini engellemekle, yüklenmesi ve sarılıp koruması için istidadına yerleştirilen emanete ihanet etmekle, emaneti sahibine iade etmeyi engellemekle kendilerine yazık ederler. Çünkü bedensel lezzetlere ve nefsani şehvetlere dalarlar. “Kimi ortadadır.” Sağ yolu izler, amellerin Salihlerini ve güzellerini seçer, kalp makamında fazilet ve kemalat kazanır. “Kimi de…hayırlarda öne geçmek için yarışır.” Sıfat tecellilerinden ibaret olan hayırlarda yarışarak zatta fena bulmaya koşar. “Allah’ın izniyle…” Allah’ın kolaylaştırması ve muvaffak kılmasıyla. “İşte büyük fazilet budur. …Adn cennetleridir.” üç cennetten adn cennetleridir “içine girecekleri…orada altın bileziklerle…süslenirler.” ruhani ilimler altınından, irfan incilerinden zevk mahiyetli keşif hakikâtlerinden oluşan ahlak, fazilet, hal ve amellerle elde edilen bağışlardan oluşan kemal suretleriyle süslenirler. Orada giyecekleri elbiseler, İlahi sıfatlar ipeğidir. 34- (Cennette şöyle) derler: Bizden tasayı gideren Allah’a hamdolsun. Doğrusu, Rabbimiz çok bağışlayan, çok nimet verendir. 35-O (Rab) ki lûtfuyla bizi asıl oturulacak yurda (cennete) yerleştirdi. Artık orada bize ne bir yorgunluk dokunacak ne de orada bize bir usanç gelecektir.

FÂTIR SURESİ • 1007

36-İnkâr edenlere de cehennem ateşi vardır. Öldürülmezler ki ölsünler, cehennem azabı da onlara biraz olsun hafifletilmez. İşte biz, küfürde ileri giden her nankörü böyle cezalandırırız. 37-Onlar orada: Rabbimiz! Bizi çıkar, (önce) yaptığımızın yerine iyi işler yapalım! diye feryat ederler. Size düşünecek kimsenin düşünebileceği kadar bir ömür vermedik mi? Size uyarıcı “Nezîr”de gelmedi mi? (Niçin inanmadınız?) Şimdi tadın (azabı)! Zalimlerin yardımcısı yoktur. 38-Allah, semavatın ve arzın gaybını bilir. O, kalplerin içinde ne varsa onu da hakkıyla bilendir. 39-Sizi arzda halifeler yapan O’dur. Onun için kim inkâr ederse, inkârı kendi zararınadır. Kâfirlerin küfrü, Rableri katında kendileri için ancak gazabı arttırır. Kâfirlerin küfrü, kendilerine ziyandan başka bir şey getirmez. 40-De ki: Allah’ı bırakıp da taptığınız, ortaklarınızı gördünüz mü? Gösterin bana! Onlar yerdeki hangi şeyi yarattılar! Yoksa onların “semavatta mı” göklerde mi bir ortaklıkları var! Yahut biz onlara, (bu hususta) bir kitab mı verdik?!.. de onlar, o kitaptaki bir delilemi dayanıyorlar? Hayır! O zalimler birbirlerine, aldatmadan başka bir şey vaat etmiyorlar. 41-Şüphesiz Allah semavatı ve arzı, nizamları bozulmasın diye tutuyor. And olsun ki onların nizamı eğer bir bozulursa, kendisinden başka hiç kimse onları tutamaz. Şüphesiz O, Halîmdir, çok bağışlayıcı “Ğafur”dur. 42-Kendilerine bir uyarıcı “Nezîr” gelirse, herhangi bir milletten daha çok doğru yolda olacaklarına dair bütün güçleriyle Allah’a yemin etmişlerdi. Fakat onlara uyarıcı “Nezîr” (Muhammed) gelince, bu, onların Hak’dan uzaklaşmalarından başka bir şeyi arttırmadı. 43-Çünkü onlar, arz da büyüklük taslıyor ve kötü tuzaklar kuruyorlardı. Halbuki, kişi kazdığı kuyuya kendi düşer. Onlar öncekilerin kanunundan (onlara uygulanandan) başkasını mı bekliyorlar? Allah’ın kanununda “Sünnetullah”da asla bir değişme bulamazsın, Allah’ın kanununda “Sünnetullah”da kesinlikle bir sapma da bulamazsın.

1008 • TEFSİRİ KEBİR / TE’VİLÂT

44Bunlar yeryüzünde “arz”da gezip de kendilerinden öncekilerin sonunun nasıl olduğunu görmediler mi? Halbuki onlar, bunlardan daha güçlü idiler. Ne gökler de “semavat”ta ne de yerde “arz”da Allah’ı âciz bırakacak bir güç vardır. O, bilen “Alîm”dir, güçlü “Kadir”dir. 45-Eğer Allah, yaptıkları yüzünden insanları (hemen) cezalandırsaydı, yeryüzünde hiçbir canlı yaratık bırakmazdı. Fakat Allah, onları belirtilmiş bir süreye kadar erteliyor. Vakitleri gelince (gerekeni yapar). Kuşkusuz Allah, kullarını görmektedir. “Derler…” fena sonrası beka halinde bütün övgüye değer sıfatlarla sıfatlandıklarında hal ve söz lisanıyla “bizden tasayı gideren Allah’a hamd olsun.” istidatlar itibariyle elde edilmesi mümkün olan kemalatı kaçırmaktan kaynaklanan hüznü bizden uzaklaştıran ve onları bu Hakkani varlık kapsamında bize bahşeden Allah’a hamd olsun. “Doğrusu Rabbimiz çok bağışlayan, çok nimet verendir.” Onun bize verdiği mükâfat kendi çalışmamızla hak ettiğimizden daha yeterli ve daha kalıcıdır. “O…bizi asıl oturulacak yurda yerleştirdi.” Daimi yurtta ikamet etmemizi sağladı, ki oradan taşınmak hiçbir surette söz konusu değildir. Bu sırf bağış ve salt erdemden ibaret bahşedilmiş varlık içinde bize bu yurdu bahşetti. “Artık orada bize yorgunluk dokunmayacaktır.” çalışmak ve taşınmaktan dolayı yorulmayacağız. “Orada bize bir usanç gelmeyecektir.” Yürüme ve göç nedeniyle usanmamız da söz konusu değildir. “Kafirlere…” inkârları gerçeği örmeleri nedeniyle senden perdelenen, kitabı kabul etmeyen ve hakikâtte senden çok uzak oldukları için onu senden miras almayan kâfirlerle senin aranda yakınlık ve bağlılık yoktur. “Onlara…ateş vardır.” tabiat cehenneminin ateşi vardır. Orada türlü mahrumiyetlerle, kesintisiz elemlerle azap görürler. “ Öldürülmezler ki ölsünler…” böylece kurtulup rahat etsinler. “Cehennem azabı da onlara biraz olsun hafifletilmez” ki nefes alsınlar. Allah doğrusunu herkesten daha iyi bilir.

FÂTIR SURESİ • 1001

FÂTIR SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Semavatı ve arzı yaratan, melekleri ikişer, üçer, dörder kanatlı resuller yapan Allah’a hamd olsun. O, halk ettiği şeylerde ziyadeliği (nur’unu) dilediğince hesapsız arttırır. Şüphesiz, Allah her şeye gücü yeten Kadîr’dir. 2-Allah’ın insanlar üzerine açacağı herhangi bir rahmeti tutup hapseden olamaz. O’nun tuttuğunu O’ndan sonra salıverecek de yoktur. O, Aziz’dir, hikmet sahibi Hakiym’dir. 3-Ey insanlar! Allah’ın size olan nimetini hatırlayın; Allah’dan başka size semâ’dan ve arz’dan rızık verecek bir “Haliyk” yaratıcı var mı? O’ndan başka ilah yoktur. Nasıl oluyor da (tevhidden küfre) çevriliyorsunuz?! 4-Eğer seni yalanlıyorlarsa (üzülme); senden önceki Rasuller de yalanlanmıştır. Bütün işler yalnızca Allah’a “rücu” döndürülecektir. 5-Ey insanlar! Allah’ın vaadi gerçektir, sakın dünya hayatı sizi aldatmasın ve o aldatıcı da Allah’la Allah hakkında sizi kandırmasın! 6-Çünkü şeytan, sizin düşmanınızdır, siz de onu düşman sayın. O, kendi taraftarlarını ancak ateş ehlinden olmaya çağırır. 7-Kâfirler için şüphesiz çetin bir azap var, iman edip iyi işler yapanlara da mağfiret ve büyük bir mükâfat vardır. 8-Kötü işi kendisine güzel gösterilip de onu güzel gören kimse (kötülüğü hiç istemeyen kimseye benzer) mi? Allah dilediğini sapıklığa yöneltir, dilediğini doğru yola iletir. O halde onlar için üzülerek kendini helak etme. Allah, onların ne yaptıklarını biliyor.

1002 • TEFSİRİ KEBİR / TE’VİLÂT

9-Rüzgârları gönderip de bulutu harekete geçiren Allah’dır. Biz onu ölü bir bölgeye göndeririz de ölümünden sonra toprağa onunla hayat veririz. Ölülerin yeniden dirilmesi de böyle olacaktır. “ …Melekleri…kanatlı resuller kılan.” Meleklerin sema ve arz melekutlarındaki tesir cihetleri kanat olarak nitelendirilmiştir. Yüce Allah onları, Nebiylere vahiyle, Velilere ilhamla ve onların dışındaki insanlara da işleri çekip çevirme ve yok edip ortadan kaldırmakla gönderilmiş resuller kılmıştır. Dolayısıyla, meleklerin tesirleri (kuvvetleri) sonucu tesir ettikleri kimseye ulaşan şey onların kanadıdır. Şu halde, her tesir gücü bir kanattır. Örneğin, ameli ve nazari akıl, insani nefsin kanatlarıdır. İdrak gücü, sebebiyet muharriki ve faaliyet muharriki de hayvani nefse ait üç kanattır. Besleyici, geliştirici, doğurucu ve şekil verici kuvvetler de nebati nefsin kanatlarıdır. Meleklerin kanatları sayılarla sınırlandırılamaz. Bilakis, tesirlerin türüne göre kanatları vardır. Bu yüzden Rasulullah (s.a.v) miraçta Cebrail’i altı yüz kanadıyla gördüğünü anlatmıştır. Yüce Allah “O, yaratmada dilediği arttırmayı yapar.” Sözüyle kanatların (tesirlerin) çokluğuna işaret etmiştir. 10-Kim izzet ve şeref istiyor idiyse, bilsin ki, izzet ve şerefin hepsi Allah’ındır. O’na ancak güzel sözler yükselir (ulaşır). Onları da Allah’a amel-i sâlih ulaştırır. Kötülüklerle tuzak kuranlara gelince, onlar için çetin bir azap vardır ve onların tuzağı bozulur. 11-Allah sizi (önce) topraktan, sonra meniden yarattı. Sonra sizi çiftler (erkek.dişi) kıldı. O’nun bilgisi olmadan hiçbir dişi ne gebe kalır ne de doğurur. Bir canlıya ömür verilmesi de, onun ömründen azaltılması da mutlaka bir Kitabdadır. Şüphesiz bunlar, Allah’a kolaydır. 12-İki deniz birbirine eşit olmaz. Bu tatlıdır, susuzluğu keser, içilmesi kolaydır. Şu da tuzludur, acıdır (boğazı yakar). Hepsinden de taze et (balık) yersiniz ve giyeceğiniz süs eşyası çıkarırsınız. Allah’ın lûtfundan (nasibinizi) arayıp da şükretmeniz için gemilerin, denizi yarıp gittiğini görürsün. 13-Allah, geceyi gündüzün içine sokar, gündüzü de gecenin içine sokar; güneş ve ayı emri altına almıştır. Her biri belirtilmiş bir süreye kadar akıp gider. İşte (bütün bunları yapan) Rabbiniz Allah’dır. Mülk O’nundur. O’nu bırakıp da kendilerine taptıklarınız ise, bir çekirdek kabuğuna bile sahip değillerdir.

FÂTIR SURESİ • 1003

14-Eğer onları (putları) çağırırsanız, sizin çağırmanızı işitmezler. Faraza işitseler bile, size cevap veremezler. Kıyamet günü de sizin ortak koşmanızı reddederler. (Bu gerçeği) sana, her şeyden haberi olan (Allah) gibi hiç kimse haber veremez. 15-Ey insanlar! Allah’a muhtaç olan sizsiniz. Zengin ve övülmeye lâyık olan ancak O’dur. 16-Allah dilerse sizi yok eder ve yerinize yeni bir halk getirir. 17-Bu da Allah’a güç bir şey değildir. 18-Hiçbir günahkâr başkasının günahını yüklenmez. Yükü (günahı) ağır gelen kimse onu taşımak için (başkasını) çağırsa, bu çağırdığı akrabası da olsa, onun yükünden bir şey yüklenmez. Sen ancak görmeden Rablerinden korkanları ve salâtı (namazı) ikame edenleri uyarabilirsin. Kim temizlenirse o, kendi menfaatine temizlenmiş olur. Dönüş Allah’adır. 19.21-Körle gören, karanlıkla aydınlık, gölge ile sıcak bir olmaz. 22-Dirilerle ölüler de bir olmaz. Şüphesiz Allah, dilediğine işittirir. Sen kabirlerdekilere işittiremezsin! 23-Sen sadece bir uyarıcı “Nezir”sin. 24-Biz seni müjdeleyici “Beşîr” ve uyarıcı “Nezîr” olarak Hakk ile gönderdik. Her millet için mutlaka bir uyarıcı “Nezîr” bulunmuştur. 25-Eğer seni yalanlıyorlarsa (üzülme), onlardan öncekiler de yalanlamışlardı. (Oysa ki) Rasulleri onlara açık âyetler (mucizeler), sahifeler ve aydınlatıcı nurlu Kitab getirmişlerdi. 26-Sonra ben, o inkâr edenleri yakaladım. (Bak ki) cezam nasıl oldu! 27-Görmedin mi Allah sema’dan su indirdi. Onunla renkleri çeşit çeşit meyveler çıkardık. Dağlardan (geçen) beyaz, kırmızı, değişik renklerde ve simsiyah yollar (yaptık). 28-İnsanlardan, hayvanlardan ve davarlardan da yine böyle türlü renkte olanlar var. Kulları içinden ancak alimler, Allah’dan (gereğince) korkar. Şüphesiz, Allah daima üstün Azîz’dir, çok bağışlayan “Ğafur”dur. “Kim izzet ve şeref istiyor idiyse, bilsin ki, izzet ve şerefin hepsi Allah’ındır.” İzzet, Allah’ın sıfatlarından biridir ve sadece O’na özgüdür.

1004 • TEFSİRİ KEBİR / TE’VİLÂT





O halde, kim izzet ve şeref istiyorsa kendi sıfatlarından sıyrılarak Allah’ın sıfatlarında fena bulması ve de “O’na ancak güzel sözler yükselir.” sözünde işaret edilen tecridin ve sıfatları silmenin yolunu öğrenmesi gerekir. Yani saf, tabiat pisliklerinden arınmış, fıtratının nuru üzere kalan ve tevhid misakını hatırlayan nefisler yükselir. “Amel-i salih” de, arınma ve İlahi sıfatlara bürünme şeklinde gerçekleşen salih amel de “onları ulaştırır…” bu tertemiz sözleri, amel türlerini Allah’ın huzuruna yükseltir, başkasını değil. O zaman izzet sıfatıyla ve diğer sıfatlarla sıfatlanır. Ya da şöyle bir anlam kastedilmiştir: Vehim ve hayal pisliklerinden temizlenmiş fıtri, asli tevhidden kaynaklanan hakiki ilim O’na yükselir, bu ilim gereğince gerçekleştirilen salih amel de sadece O’nu yüceltir, başkasını değil. Nitekim, Emirülmüminin Ali (a.s) şöyle buyurmuştur: “İlim amelle beraberdir. İlim ameli çağırır, eğer amel ilme olumlu cevap verirse ne ala, cevap vermezse ilim çeker gider.” Yani İlahi huzura yükselten merdivenin basamakları ilim ve ameldir. Bunlar olmadan yükselmek mümkün değildir. Allah’ın izzeti ve diğer sıfatlarıyla sıfatlanmanın aslını oluşturan tevhit tek başına yetmez. Çünkü sıfatlar fiillerin kaynaklarıdır. Eğer züht ve tevekkül aracılığıyla nefsin sıfatlarından kaynaklanan nefsin sıfatları terk edilmezse, ibadet ve kendini Allah’a vermekle nefsin heyetlerinden soyutlanma gerçekleşmezse Allah’ın sıfatlarıyla sıfatlanma istidadına sahip olunmaz. Şu halde tevhidden ibaret olan hakiki ilim merdivenin iki direği, amel de tırmanmak için üzerine basılan basamakları konumundadır. “Kötülüklerle tuzak kuranlara gelince…” nefsin sıfatlarının zuhuruyla tuzak kuranlar, bilenler olmalarına rağmen “onlar için…azap vardır.” çirkin ve eziyet veren amellerin heyetlerinden “çetin” bir azap vardır. “Kulları içinden ancak alimler, Allah’tan korkar.” Yani, Allah’ı bilen arif alimlerden başkası Allah’dan korkmaz. Çünkü “haşyet” cezadan duyulan korku değildir, bilakis kalpte mevcut olan bir heyettir, O’nun azamet vasfı tasavvur edildiğinde, zihinde hatırlandığında duyulan bir ürperti, bir kırılganlık acizlik halidir. Dolayısıyla, Allah’ın azametini tasavvur edemeyen birinin Allah’dan haşyet duyması, ürpererek korkması mümkün değildir. Allah kime azametiyle tecelli ederse, o kimse gerçek anlamda Allah’dan haşyet duyar, korkar. Arif olmayan alimin tasavvur huzuru ile arif alimin sabit tecelliden kaynaklanan

FÂTIR SURESİ • 1005

tasavvur huzuru arasında büyük fark vardır. Haşyetin mertebeleri, ilim ve irfan mertebelerine bağlı olarak sayısızdır. “Şüphesiz Allah, Azîz’dir” daima üstündür, azametiyle her şeye galiptir. “Ğafur’dur” Çok bağışlayandır. İzzetinin tecellisi nuruyla nefsin büyüklenme sıfatını ve kibirlenme heyetini örter. 29-Allah’ın Kitabını okuyanlar, salâtı (namazı) ikame ederek kılanlar ve kendilerine verdiğimiz rızıktan (Allah için) gizli ve açık sarf edenler, asla zarara uğramayacak bir kazanç umabilirler. 30-Çünkü Allah, onların mükâfatlarını tam öder ve lûtfundan onlara fazlasını da verir. Şüphesiz O, çok bağışlayan “Ğafur”dur, “Şekur”dur. 31-Sana vahyettiğimiz Kitab, kendinden öncekini (semavi kitapları) doğrulayıcı olarak gelen Hakk’dır. Allah, kullarının (her halinden) haberdar “Habîr”dir, gören “Semî”dir. 32-Sonra Kitab’ı, kullarımız arasından seçtiklerimize verdik. Onlardan (insanlardan) kimi kendisine zulmeder, kimi ortadadır, kimi de Allah’ın izniyle hayırlarda öne geçmek için yarışır. İşte büyük fazilet budur. 33- (Onların mükâfatı), içine girecekleri Adn cennetleridir. Orada altın bilezikler ve incilerle süslenirler. Orada giyecekleri elbiseleri de ipektir. “Allah’ın Kitabını okuyanlar…” kendilerine fıtratın başlangıcında Kur’ani aklı, Furkan olması için izhar ederek, açığa çıkararak veren Allah’ın Kitabını okuyanlar, “salâtı (namazı) ikame edenler…” fıtri ilmin zuhuru esnasında kalbi huzur salâtını (namazını) kılanlar. “Ve kendilerine verdiğimiz rızıktan…sarf edenler.” Üzerlerinde zuhuru gerekli olan ilim ve amel sıfatından infak edenler. “Gizli” , sıfatlardan arınarak, “ve açık…” fiilleri terk ederek harcayanlar “umabilirler…” terk ve tecrit aracılığıyla kal makamında “ zarara uğramayacak bir kazanç” kendi fiil ve sıfatlarının hakkın fiil ve sıfatlarıyla değiştirilmesinden ibaret olan tükenmeyen bir kazanç umabilirler. “ Çünkü Allah, onların mükâfatlarını tam öder.” Nefis ve kalp cennetlerinde, tevekkül ve rıza meyvelerinden onlara verir. “Ve lûtfundan onlara fazlasını da verir.” Ruh cennetlerinde tecelliler aracılığıyla Onun vechini müşahede etme lûtfunu da bahşeder. “ Şüphesiz O, çok bağışlayandır.” Fiillerinin ve sıfatlarının günahlarını örter. “Şükrün karşılığını bol bol verendir.” Fiillerinden ve sıfatlarından karşılıklar vererek çalışmalarını ödüllendirir.

1006 • TEFSİRİ KEBİR / TE’VİLÂT

“Sana vahyettiğimiz Kitab…” mutlak Furkani kitap “ …Hakk’dır.” mutlak, değişmez, gerçek; Hakk’dır. Ona eklenecek bir şey olmadığı gibi eksiği de yoktur. “Kendinden öncekini doğrulayıcıdır.” çünkü kendinden önceki Kitabları da içermekte, onları baştan başa ihtiva etmektedir. “Allah, kullarının her halinden haberdardır.” İstidatlarının hallerini bilir. “Görendir.” amellerini görür ve istidatları uyarınca, amellerinin hakkettiğini verir. “Sonra…verdik.” Senden bir miras olarak “Kitab’ı kullarımız arasından seçtiklerimize” verdik. Başka ümmetlere göre Allah tarafından fazladan inayete ve istidat kemaline mahsus kılınmış Muhammedi kullara verdik. Çünkü onlar, ancak senden ve senin aracılığınla miras alırlar ve ona ulaşırlar. Onlara istidat ve kemal veren sensin. Onların diğer ümmetlere göre durumları, senin diğer Nebilere göre durumun gibidir. “Onlardan kimi nefsine zulmeder.” istidadının hakkını eksik bırakmakla, istidadının fiile geçmesini engellemekle, yüklenmesi ve sarılıp koruması için istidadına yerleştirilen emanete ihanet etmekle, emaneti sahibine iade etmeyi engellemekle kendilerine yazık ederler. Çünkü bedensel lezzetlere ve nefsani şehvetlere dalarlar. “Kimi ortadadır.” Sağ yolu izler, amellerin Salihlerini ve güzellerini seçer, kalp makamında fazilet ve kemalat kazanır. “Kimi de…hayırlarda öne geçmek için yarışır.” Sıfat tecellilerinden ibaret olan hayırlarda yarışarak zatta fena bulmaya koşar. “Allah’ın izniyle…” Allah’ın kolaylaştırması ve muvaffak kılmasıyla. “İşte büyük fazilet budur. …Adn cennetleridir.” üç cennetten adn cennetleridir “içine girecekleri…orada altın bileziklerle…süslenirler.” ruhani ilimler altınından, irfan incilerinden zevk mahiyetli keşif hakikâtlerinden oluşan ahlak, fazilet, hal ve amellerle elde edilen bağışlardan oluşan kemal suretleriyle süslenirler. Orada giyecekleri elbiseler, İlahi sıfatlar ipeğidir. 34- (Cennette şöyle) derler: Bizden tasayı gideren Allah’a hamdolsun. Doğrusu, Rabbimiz çok bağışlayan, çok nimet verendir. 35-O (Rab) ki lûtfuyla bizi asıl oturulacak yurda (cennete) yerleştirdi. Artık orada bize ne bir yorgunluk dokunacak ne de orada bize bir usanç gelecektir.

FÂTIR SURESİ • 1007

36-İnkâr edenlere de cehennem ateşi vardır. Öldürülmezler ki ölsünler, cehennem azabı da onlara biraz olsun hafifletilmez. İşte biz, küfürde ileri giden her nankörü böyle cezalandırırız. 37-Onlar orada: Rabbimiz! Bizi çıkar, (önce) yaptığımızın yerine iyi işler yapalım! diye feryat ederler. Size düşünecek kimsenin düşünebileceği kadar bir ömür vermedik mi? Size uyarıcı “Nezîr”de gelmedi mi? (Niçin inanmadınız?) Şimdi tadın (azabı)! Zalimlerin yardımcısı yoktur. 38-Allah, semavatın ve arzın gaybını bilir. O, kalplerin içinde ne varsa onu da hakkıyla bilendir. 39-Sizi arzda halifeler yapan O’dur. Onun için kim inkâr ederse, inkârı kendi zararınadır. Kâfirlerin küfrü, Rableri katında kendileri için ancak gazabı arttırır. Kâfirlerin küfrü, kendilerine ziyandan başka bir şey getirmez. 40-De ki: Allah’ı bırakıp da taptığınız, ortaklarınızı gördünüz mü? Gösterin bana! Onlar yerdeki hangi şeyi yarattılar! Yoksa onların “semavatta mı” göklerde mi bir ortaklıkları var! Yahut biz onlara, (bu hususta) bir kitab mı verdik?!.. de onlar, o kitaptaki bir delilemi dayanıyorlar? Hayır! O zalimler birbirlerine, aldatmadan başka bir şey vaat etmiyorlar. 41-Şüphesiz Allah semavatı ve arzı, nizamları bozulmasın diye tutuyor. And olsun ki onların nizamı eğer bir bozulursa, kendisinden başka hiç kimse onları tutamaz. Şüphesiz O, Halîmdir, çok bağışlayıcı “Ğafur”dur. 42-Kendilerine bir uyarıcı “Nezîr” gelirse, herhangi bir milletten daha çok doğru yolda olacaklarına dair bütün güçleriyle Allah’a yemin etmişlerdi. Fakat onlara uyarıcı “Nezîr” (Muhammed) gelince, bu, onların Hak’dan uzaklaşmalarından başka bir şeyi arttırmadı. 43-Çünkü onlar, arz da büyüklük taslıyor ve kötü tuzaklar kuruyorlardı. Halbuki, kişi kazdığı kuyuya kendi düşer. Onlar öncekilerin kanunundan (onlara uygulanandan) başkasını mı bekliyorlar? Allah’ın kanununda “Sünnetullah”da asla bir değişme bulamazsın, Allah’ın kanununda “Sünnetullah”da kesinlikle bir sapma da bulamazsın.

1008 • TEFSİRİ KEBİR / TE’VİLÂT

44Bunlar yeryüzünde “arz”da gezip de kendilerinden öncekilerin sonunun nasıl olduğunu görmediler mi? Halbuki onlar, bunlardan daha güçlü idiler. Ne gökler de “semavat”ta ne de yerde “arz”da Allah’ı âciz bırakacak bir güç vardır. O, bilen “Alîm”dir, güçlü “Kadir”dir. 45-Eğer Allah, yaptıkları yüzünden insanları (hemen) cezalandırsaydı, yeryüzünde hiçbir canlı yaratık bırakmazdı. Fakat Allah, onları belirtilmiş bir süreye kadar erteliyor. Vakitleri gelince (gerekeni yapar). Kuşkusuz Allah, kullarını görmektedir. “Derler…” fena sonrası beka halinde bütün övgüye değer sıfatlarla sıfatlandıklarında hal ve söz lisanıyla “bizden tasayı gideren Allah’a hamd olsun.” istidatlar itibariyle elde edilmesi mümkün olan kemalatı kaçırmaktan kaynaklanan hüznü bizden uzaklaştıran ve onları bu Hakkani varlık kapsamında bize bahşeden Allah’a hamd olsun. “Doğrusu Rabbimiz çok bağışlayan, çok nimet verendir.” Onun bize verdiği mükâfat kendi çalışmamızla hak ettiğimizden daha yeterli ve daha kalıcıdır. “O…bizi asıl oturulacak yurda yerleştirdi.” Daimi yurtta ikamet etmemizi sağladı, ki oradan taşınmak hiçbir surette söz konusu değildir. Bu sırf bağış ve salt erdemden ibaret bahşedilmiş varlık içinde bize bu yurdu bahşetti. “Artık orada bize yorgunluk dokunmayacaktır.” çalışmak ve taşınmaktan dolayı yorulmayacağız. “Orada bize bir usanç gelmeyecektir.” Yürüme ve göç nedeniyle usanmamız da söz konusu değildir. “Kafirlere…” inkârları gerçeği örmeleri nedeniyle senden perdelenen, kitabı kabul etmeyen ve hakikâtte senden çok uzak oldukları için onu senden miras almayan kâfirlerle senin aranda yakınlık ve bağlılık yoktur. “Onlara…ateş vardır.” tabiat cehenneminin ateşi vardır. Orada türlü mahrumiyetlerle, kesintisiz elemlerle azap görürler. “ Öldürülmezler ki ölsünler…” böylece kurtulup rahat etsinler. “Cehennem azabı da onlara biraz olsun hafifletilmez” ki nefes alsınlar. Allah doğrusunu herkesten daha iyi bilir.

YÂ’SİN SURESİ • 1009

YÂ’SİN SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-YaSîyn, 2-Hakiym Kur’an’a kasem ederim ki… 3-Sen muhakkak, Rasullerdensin. 4. Doğru yol “sırat-ı mustakiym” üzerindesin. 5. (Bu Kur’an) en üstün “Azîz” ve çok merhametli “Rahiym” tarafından tafsilen indirilmiştir. 6-Ataları uyarılmamış, bu yüzden kendileri de gaflet içinde kalmış bir toplumu korkutman için indirilmiştir. “Yasîyn…” “Ta.Ha” suresinde de işaret edildiği gibi burada Hz. Rasulullah’ın (s.a.v) istidadının kemaline delalet eden iki vasfına “kasem” yemin (and) ediliyor. “Hakiym Kur’an’a kasem ederim ki” Hikmet olanın hakkı için; istidadına yaraşan eksiksiz kemalden ibaret Kur’an El-Hakiym hakkı için, O, bu hususlar nedeniyle istikamet, doğruluk vasfına sahip tevhid yolu üzere gönderilen Rasullerdendir. Şöyle ki: “Ya” harfi “Vaki” (olan, düşen , mevcud, var olan, hâlin hakikati) ismine “Sîyn” harfi de “Selam” (ayıplardan, âfetlerden emin olan, huzur veren) ismine işarettir. Yani senin sağlam fıtratının selametini ezelden beri koruyan, hayat ve gelenek perdelerinin oluşturduğu afetten muhafaza eden. “Selam” ise istidadının aynı ve aslıdır. Kur’an-ı Kerim Onun efendiler Efendisi Allah Rasulu (s.a.v.)in kemalinin sureti olup, bütün kemalatı kapsamakta, bütün hikmetleri içermektedir.

1010 • TEFSİRİ KEBİR / TE’VİLÂT

“Sen muhakkak…” bu üç husus sebebiyle “Mürsellerdensin…” gönderilmiş Rasullerdensin. “Üstün “Azîz” ve çok merhametli “Rahîm” Allah’dan indirilmiştir.” Senin istidadının kemalinin sureti olup hikmet içeren Kur’an, cem gizliliğinden “Ruh’ul Kuds’den senin mazharında tafsili olarak izhar edilmek suretiyle Furkan mahiyetinde daima galip üstün iradeli, senin benliğine ve hayatının vasfına galip gelen, bir daha zuhur etmesin, senin gaybında saklı olan Kur’an’ın kalbinin mazharına zuhur etmesini ve Furkan’a dönüşmesini engellemesin diye onu gücüyle kahreden Allah’dan (nazil olmuştur) indirilmiştir. O, Rahimdir, bütün kemal sıfatlarının tecellisiyle onu sende izhar etmiştir. Onu sende açığa çıkarmıştır. Onun için “indi”nden denmiştir. Yani öz’den göze manadan maddeye zuhura çıkmıştır. “Bir toplumu uyarman için…” istidatlarının kemali itibariyle atalarının ulaşmadığı düzeye ulaşan bir topluluğu uyarman için indirilmiştir. Çünkü onların ataları, sizin onları uyardığınız şeyle uyarılmamışlardı. “kendileri gaflet içinde kalmışlardır.” Kendilerinden önceki ümmetlerden hiçbirinin istidadının ulaşamadığı bir düzeye istidadı ulaştıran şeyden gafildirler. Nitekim, kullarımız arasından seçtiklerimiz bunu vurgulamışlardır, uyarmışlardır. 7-And olsun ki onların çoğu o “kavl”i cezayı hakk etmişlerdir. Çünkü onlar iman etmiyorlar. 8-Biz, onların boyunlarına halkalar geçirdik. O halkalar çenelere kadar dayanmaktadır. Bu yüzden kafaları yukarı kalkıktır. 9-Önlerinden bir set ve arkalarından bir set çektik de onları kapattık, bürüdük artık onlar göremezler. 10-Onları uyarsan da uyarmasan da onlar için birdir, inanmazlar. 11-Sen ancak zikre (Kur’an’a) uyan ve görmeden Rahmân’dan korkan kimseyi uyarabilirsin. İşte böylesini, bir mağfiret ve güzel bir mükâfatla müjdele. 12-Muhakkak, ölüleri ancak biz diriltiriz. Onların yaptıkları her işi, bıraktıkları her izi yazarız. Biz, her şeyi apaçık bir Kitab; “İmam-ı Mübiyn”de (levh-i mahfuz’da) apaçık olarak sayıp yazmışızdır.

YÂ’SİN SURESİ • 1011

“And olsun ki onların çoğu o “kavl”i cezayı hakk etmişlerdir.” Ezeli hüküm kapsamında kendileri hakkında “bedbaht” oldukları o kavl, o söz; o hükm verilmiştir. “Çünkü onlar iman etmiyorlar.” Çünkü senin zuhur etmenle istidatlar güçlendiği zaman, buna bağlı olarak bedbahtlar şer hususunda, mutlular da hayır hususunda güçlenirler. “Biz, onların boyunlarına halkalar geçirdik.” Bedensel tabiat kayıtlarından ve süfli cisimlerin sevgisinden halkalar geçirdik. “O halkalar çenelere kadar dayanmaktadır.” Başlarının “kabul ettim” anlamında aşağı inmesine engel olurlar. Çünkü bu halkalar, başın hareket etmesini sağlayan boyun kısmının tümünü kaplamış, bütün mafsallar tutulduğu gibi en üst noktasına kadar ulaşmıştır. Boynu geçip baş bölümüne tecavüz etmiştir. Bu yüzden, kabul etme anlamında bir tasarrufta bulunmalarına imkân kalmamıştır. Etkilenmek gibi bir durumları, boyun eğmenin ve fena bulmanın ifadesi olarak rüku ve secdeye meyletmeleri imkânsızdır. Çünkü insani kemalat etkilenmelerdir ve bunlar ancak zelil olmak ve ezilmekle elde edilebilirler. “Bu yüzden kafaları yukarı kalkıktır.” Başlarını eğip işaret etmek suretiyle onu kabul ettiklerini göstermekten men edilmişlerdir. “Önlerinden…çektik.” İlahi cihetten “bir set” nefsin ve kalbi istila eden sıfatların zuhurundan oluşan perdeler çektik. Bu da onların yukarı bakmalarına, cemal nurlarını görüp Hakk’a kavuşmaya özlem duymalarına engel olmaktadır. “ve arkalarından” bedensel cihetten “bir set çektik.” cismani tabiat ve lezzetlerinden oluşan, emir ve yasaklara uymalarına engel olan perdeler çektik. Bu da hayrı ve celal sıfatlarını kabul etmelerini sağlayacak salih amelleri işlemelerine engel olmaktadır. Onlar için ilim ve amel yolu kapanmıştır. Şaşkınlar olarak beden putlarının yanında durmuş, onlara tapmaktadırlar. Ne ileri gidebiliyorlar, ne geri. “Onları kapattık.” Heyulani örtülere bürüdük, cismani giysilere kapattık. “artık göremezler.” her taraftan kalın perdelerle kapanıp kuşatıldıkları için görmelerine imkân yoktur. Göremedikleri zaman etkilenmeleri de söz konusu olmaz. Bu yüzden, onlar açısından uyarılmakla uyarılmamak arasında bir fark yoktur. “Sen ancak…uyarabilirsin.”… uyarı ancak tesirini “zikre uyan” kimse üzerinde etkisini gösterir, başarılı olur. Çünkü onun istidadı ve sıfatları nurdandır. Bu yüzden uyarıdan etkilenir, istidadında fıtri tevhid

1012 • TEFSİRİ KEBİR / TE’VİLÂT

ve asli irfan olduğu için hidayeti kabul eder, düşünür, öğüt alır ve “Rahman” dan ürperip korkar. Onun için tecelli gaip de olsa Allah’ın azametini tasavvur ettiği zaman haşyetle ürperir, korkar. Kendisi açısından gaip olan şeyin hazır olup tecelli etmesi için süluku izler ve nuruyla aydınlandığı şeyi görmenin peşine düşer. “İşte böylesini, bir mağfiretle…müjdele.” Fiillerinin, sıfatlarının ve zatının perdelerinden oluşan günahlarının örtülmesinden ibaret büyük bir bağışlanma ve “güzel bir mükâfatla” hakkın fiillerinden, sıfatlarından ve zatından oluşan cennetlerle müjdele. 13-Onlara, şu şehir halkını “karye ashabını” misal getir: Hani onlara resuller (elçiler) gelmişti. 14-İşte o zaman biz, onlara iki Resul göndermiştik. Onları yalanladılar. Bunun üzerine üçüncü bir Resul gönderdik. Onlar: Biz size gönderilmiş Allah Resulleriyiz! dediler. 15-Dediler ki: Siz de ancak bizim gibi birer insansınız. Rahmân, herhangi bir şey indirmedi. Siz ancak yalan söylüyorsunuz. 16-Dediler ki: Rabbimiz biliyor; biz gerçekten size gönderilmiş Resulleriz. 17- «Bizim düşen ancak, açık bir şekilde (Allah’ın buyruklarını) size tebliğ etmekten başka bir şey değildir» dediler. 18- (Bunun üzerine onlar:) Doğrusu siz bize uğursuz geldiniz. Eğer bu işten vazgeçmezseniz, and olsun sizi taşlarız. Ve bizden size mutlaka fena bir kötülük dokunur, dediler. 19-Resuller şöyle cevap verdi: Sizin uğursuzluğunuz sizinle beraberdir. Size nasihat ediliyorsa bu uğursuzluk mudur? Bilakis, siz aşırı giden bir milletsiniz. “Onlara, şu şehir halkını “karye ashabını” misal getir…” şehir halkının, beden şehrinin ehli, onlara gönderilen üç resul de ruh, kalp ve akıl olarak tevil edilebilir. Bunlara ilkin resullerin ikisi; ruh ve kalp gönderildi, “Onları yalanladılar.” Çünkü şehir “medine” halkı ile resuller arasında bir uyum yoktu. Bir taraf nur, bir taraf karanlık olması hasebiyle birbirleriyle çelişiyorlardı. Bunun üzerine ilk olarak gönderilen iki resul akıl ile desteklendiler. Çünkü akıl, maslahat ve ihtiyaç bakımından nefse uyum gösterir. Nefsi ve kavmini kalbin ve ruhun çağırdığı şeye davet

YÂ’SİN SURESİ • 1013

eder ve onlar üzerinde etki gösterir. Şehir halkının resulleri uğursuz görmeleri, onlardan kaçmaları, nefret etmeleri nedeniyledir. Çünkü resuller onlara riyazet ve mücahede yüklüyor, onları lezzet ve hazlardan alıkoyuyorlardı. Resulleri taşlamaları ise, tabii arzularla ve bedensel isteklerle onları kovalamaları, onlara işkence etmeleri ise, onları istila etmeleri, hayvani ve vahşi şehvetlerin elde edilmesinde kullanmak istemeleri anlamındadır. 20-Derken şehrin “Medine”nin öbür ucundan bir adam koşarak geldi. «Ey kavmim! dedi, bu resullere uyunuz!» 21- «Sizden herhangi bir ücret istemeyen bu kimselere tâbi olun, çünkü onlar hidayete ermiş kimselerdir.» 22- «Bana ne olmuş ki, beni yaratana ibadet etmeyecekmişim! Halbuki, hepiniz O’na döndürüleceksiniz.» 23- «O’ndan başka ilahlar (tanrılar) mı edineyim? O çok esirgeyici Allah, eğer bana bir zarar dilerse onların (putların) şefâati bana hiçbir fayda vermez, beni kurtaramazlar.» 24- «İşte o zaman ben apaçık bir sapıklığın içine gömülmüş olurum.» 25- «Muhakkak ben, Rabbinize iman ettim, beni dinleyin.» 26.27Gir cennete! denildi. «Keşke, dedi, Rabbimin beni bağışladığını ve beni ikrama mazhar olanlardan kıldığını kavmim bilseydi!» 28-Biz ondan sonra, onun milletini helâk etmek için üzerlerine gökten (semadan) herhangi bir ordu indirmedik ve indirecek de değildik. 29- (Onları helâk eden) korkunç sesten başka bir şey değildi. Birdenbire sönüverdiler. 30-Ne yazık şu kullara! Onlara bir Rasul gelmeyegörsün, ille de onunla alay etmeye kalkışırlar. 31-Müşrikler görmüyorlar mı ki, onlardan önce nice kavimler helâk ettik. Onlar tekrar dönüp de bunlara gelmezler. 32-Elbette onların hepsi (kıyamet gününde) karşımızda hazır bulunacaklar.

1014 • TEFSİRİ KEBİR / TE’VİLÂT

33- (Bu hususta) ölü toprak onlar için mühim bir delildir. Biz ona yağmurla hayat verdik ve ondan dane çıkardık. İşte onlar bundan yerler. 34-Biz, yeryüzünde (arzda) nice nice hurma bahçeleri, üzüm bağları yarattık ve oralarda birçok pınarlar fışkırttık. 35-Ta ki, onların meyvelerinden ve elleriyle bunlardan imal ettiklerinden yesinler. Hâlâ şükretmeyecekler mi? 36-Yerin bitirdiklerinden, insanların kendilerinden ve henüz mahiyetini bilmedikleri şeylerden bütün çiftleri yaratan Allah’ı tesbih ve takdis ederim. Şehrin öbür ucundan, yani en uzak yerinden gelen adam “Habib-i Neccar”, en yüce ve en yüksek mevkiinden, tevhid dinini izhar etmek, ilk habibe davet etmek ve resulleri tasdik etmek üzere akıl Şemun’un delaletiyle gönderilen aşktır. “Koşarak…” geldi. Çünkü aşkın hareketi hızlıdır ve herkesi kahırla ve zorla tevhit hususunda resullere uymaya çağırır. Diyor ki: “Bana ne olmuş ki, beni yaratana ibadet etmeyecekmişim! Halbuki, hepiniz O’na döndürüleceksiniz.” Şehrin öbür ucundan gelen bu adamın ismi “Habib”di marangoz “neccar”dı. Başlangıçta suretlerde zuhur eden sıfatların putlarını yapardı. Çünkü sıfatların güzelliklerinden dolayı zatın cemalinden perdelenmişti. İşte ona zat cennetine girmesi emredildiği zaman şöyle diyor: “Keşke…kavmim…” makamımdan ve halimden perdelenenler “Rabbimin beni bağışladığını… bilselerdi.” sıfat mazharları putlara ibadet etme ve bu putları yapma günahımı bağışladığını “ve beni ikrama mazhar olanlardan kıldığını…” bilselerdi. Çünkü ben, Teklik huzuruna son derece yakınım. Bir hadiste Resulullah (s.a.v) şöyle buyurmuştur: “Her şeyin bir kalbi vardır, Kur’an’ın kalbi de (Yasin) suresidir.” “Yasin” in Kur’an’ın kalbi olması, belki de bu surede sözü edilen Habib’in, Rasulullah’(s.a.v.)ın gönderilişinden altı yüz sene önce Ona iman etmesinden, Onun nübüvvet sırrını anlamasından dolayıdır. Rasulullah (s.a.v) bir hadiste şöyle buyurmuştur: “Ümmetlerin önde gidenleri üç kişidir. Bir göz açıp kapama anı kadar bile Allah’ı inkâr etmeyen bunlar üç kişidir: Ali b. Ebu Talib (a.s), Yasîyn suresinde sözü edilen kişi ve Firavun hanedanından iman eden kişi.”

YÂ’SİN SURESİ • 1015

37-Gece de onlar için bir ibret alâmetidir. Biz ondan gündüzü sıyırıp çekeriz de onlar karanlıklara gömülürler. 38-Güneş, kendisi için belirlenen yerde akar (döner). İşte bu, Azîz ve Alîm olan Allah’ın takdiridir. 39-Ay için de birtakım menziller (yörüngeler) tayin ettik. Nihayet o, eğri hurma dalı gibi (hilâl) olur da geri döner. 40-Ne güneş aya yetişebilir, ne de gece gündüzü geçebilir. Her biri bir yörüngede “felek”de yüzerler. 41-Onların zürriyetlerini dopdolu bir gemide taşımamız da onlar için büyük bir ibrettir. 42-Onlar için, bunun gibi binecekleri başka şeyler de yarattık. 43-Dilesek onları suda boğarız. O zaman ne onların imdadına koşan olur, ne de onlar kurtarılırlar. 44-Ancak, bizim tarafımızdan bir rahmet ve belli bir zamana kadar dünyadan faydalandırmamız müstesnadır. “Gece de onlar için bir ibret alametidir.” Nefis karanlığı gecesi de onlar için bir ayettir. “Biz ondan…sıyırıp çekeriz.” ruh güneşi gündüzünü, nurunu ve telvini çekip alırız. “Onlar karanlıklara gömülürler.” Ruh güneşi “kendisi için belirlenen yerde akar.” bu, ruhun seyrinin sonunda yer alan Hakk’ın makamıdır. “İşte bu, aziz…Allah’ın takdiridir.” Teklik huzuruna bir şeyin ulaşmasına imkân vermez, herkese, her şeye kahır ve fenaya ulaştırmakla galip gelen ve “Alîm olan” her seyredenin seyrinin sınırını bilen Allah’ın takdiridir. Kalp ayı “için de…tayin ettik.” Seyri esnasında izleyeceği yolu ve sınırını belirledik “menziller” korku, ümit, sabır, şükür gibi menziller ve tevekkül ve rıza gibi makamlar tayin ettik. “Nihayet o…geri döner.” Sır makamında ruhta fena bulunca “eğri hurma dalı gibi olur” da geri döner. Bu sırada onun sır yakınlığına erer ve ruha bakan yüzü, içinde fena bulmasından önce aydınlanır, nuraniliğinden dolayı da nefis ve kuvvetlerinden perdelenir. Ayın bedir hali ise, sır makamının mukabili olan sadır mevziinde gerçekleşir. “Güneş aya yetişmez…” seyrinde aya yetişmesi ona yaraşmaz. Bu yüzden, âlemlerin hallerini ihata etmek, ahlak ve vasıflarla tecelli etmek

1016 • TEFSİRİ KEBİR / TE’VİLÂT

gibi sadra ilişkin kemalata sahip olur. Gündüz de, ayın güneşe yetişmesi, nefsin karanlığının kalbin nuruna dönüşmesi sonucu gündüzün önüne geçemez. Çünkü ay, ruh makamına yükselince, ruh vahdet huzuruna ulaşır, dolayısıyla ay ona yetişemez. Bu sırada nefis de kalp makamında karanlığı olmayacak şekilde aydınlık olur. Karanlığı nurunun önüne geçemez, aksine zail olur. Bununla beraber kalp ve nuru ruh makamında iken beka bulması halinde onu geçemezler. “Her biri bir felek’de”… yörüngede, bir döngüde, seyir mahallinde, başı ve sonu belli bir yörüngede, belirlenmiş sınırı aşamadan “yüzerler…” seyrederler. Ta ki yüce Allah bir sınırda onları bir araya getirinceye kadar. O sınırda ayın yüzü tutulur ve güneş battığı yerden doğar. Böylece kıyamet kopar. “Onların zürriyetlerini dopdolu bir gemide taşımamız da onlar için büyük bir ibrettir.” Bundan maksat, Hz. Nuh’un (a.s) gemisidir. Bu ayet, belagat sırlarından birini içermektedir. Çünkü, Nuh’un gemisine binen atalarından değil, o sırada atalarının sulbünde bulunan zürriyetlerinden söz edilmektedir. Çünkü, ataların olduğu yerde zürriyetlerin olması kaçınılmazdır. “Onlar için, bunun gibi…başka şeyler de yarattık.” Nuh’un gemisi gibi, başka şeyler de yarattık. Muhammedi gemi gibi “binecekleri” başka şeyler de var ettik. 45-Onlara yapmakta olduğunuz ve yapıp arkada bıraktığınız işlerde Allah’dan korkun; umulur ki size merhamet olunur denildiğinde (aldırmazlar). 46-Onlara Rablerinin âyetlerinden bir âyet gelmeyedursun, ille de ondan yüz çevirmişlerdir. 47-Allah’ın size rızık olarak verdiklerinden hayra sarf ediniz, denildiğinde, kâfirler müminlere dediler ki: Allah’ın dilediği takdirde doyuracağı kimseleri biz mi doyuracağız? Siz gerçekten apaçık bir sapıklık içindesiniz. 48-Onlar: Eğer gerçekten doğru söylüyorsanız, bu tehdit ne zaman gerçekleşecektir? derler. 49-Onlar, birbirleriyle çekişip dururken yakalayacak korkunç bir sesi bekliyorlar. kendilerini ansızın

50-İşte o anda onlar ne bir vasiyette bulunabilirler, ne de ailelerine dönebilirler.

YÂ’SİN SURESİ • 1017

51-Nihayet Sûr’a üfürülür!.. Bir de bakarsın ki onlar kabirlerinden kalkıp koşarak Rablerine giderler. 52- (İşte o zaman:) Eyvah, eyvah! Bizi kabrimizden kim ba’s etti? Bu; Rahmân’ın vaat ettiğidir. Rasuller gerçekten doğru söylemişler! derler. 53-Olan, müthiş bir sesten ibarettir. Bunun üzerine onların hepsi hemen huzurumuzda hazır bulunurlar. 54-O gün hiçbir kimse en ufak bir haksızlığa uğramaz. Siz orada ancak yaptıklarınızın karşılığını alırsınız. 55-Muhakkak ki o gün cennetlikler, gerçekten nimetler içinde safa sürerler. 56-Onlar ve eşleri gölgeler altında tahtlara kurulurlar. 57-Orada onlar için her çeşit meyve vardır. Bütün arzuları yerine getirilir. 58-Onlara merhametli Rabb’in söylediği “Selam” vardır. 59- «Ayrılın bir tarafa bugün, ey günahkârlar!» “…Yapmakta olduğunuz…işlerde Allah’dan korkun…” büyük kıyametin hallerinden sakının. “Ve yapıp arkada bıraktığınız…” küçük kıyamet hallerinden sakının. Çünkü birincisi Hak cihetinden gelirken, ikincisi nefis cihetinden gelir. Birincisi, Allah’ta fena bulmakla, ikincisi, bedensel heyetlerden arınmak ve onlardan kurtulmakla gerçekleşir. Ayetlerde sözü edilen iki sese (sayha) gelince; birincisiyle birinci nefhaya (sura üfürmeye) işaret ediliyor ki, kıyametin belirtilerinin ortaya çıktığına dikkât çeker ve bütün kuvvetler bir kerede kaldıkları yerlerden çıkarlar. İkincisiyle de ikinci nefhaya işaret ediliyor ki, bu nefha gerçekleştiği zaman, bütün kuvvetlerin dikkât kesilir ve yerlerinden dağılıp, saçılırlar. “Kabirler…” den maksat, onların kabirleri konumundaki bedenleridir. “O gün cennetlikler, gerçekten…safa sürerler.” Tecelli nurlarından ve sıfat müşahedelerinden oluşan nimetler içinde lezzetlenirler. Onlar ve teveccühte onlarla uyumlu olan nefisleri “gölgeler altında…” sıfat nurlarından oluşan gölgeler altında “tahtlara kurulurlar.” Makamlara ve derecelere yaslanırlar. “Orada onlar için her çeşit meyve vardır.” idrak

1018 • TEFSİRİ KEBİR / TE’VİLÂT

türlerinden, varidat ve mükaşefe çeşitlerinden nice meyveler vardır. “Onlar için…” temenni ettikleri müşahedeler de vardır. O da “selam” dır. Yani, kemalatlara ek olarak bir de sözlü selam vardır onlar için. Bu sözle de çeşitli eksikliklerden beri olurlar. Çünkü temennide bulunma istekleri bundan kaynaklanır. Selam “merhametli Rab”den sadır olur. Bu lezzetli, iştah çekici nimetlerle onlara merhamet eder. 60- «Ey Âdem oğulları! Size şeytana tapmayın, çünkü o sizin apaçık bir düşmanınızdır» diye aht (ahid) etmedim mi? 61- «Ve Bana kulluk edin!.. “sırat-ı mustakıym” doğru yol budur.» (demedim mi?) 62-Şeytan sizden pek çok milleti kandırıp saptırdı. Hâlâ akıl erdiremiyor musunuz? 63-İşte, bu size vaat edilen cehennemdir. 64-İnkârınız sebebiyle bugün oraya girin! 65-O gün onların ağızlarını mühürleriz; yaptıklarını bize elleri anlatır, ayakları da şahitlik eder. 66-Dilesek onların gözlerini büsbütün kör ederdik.O zaman doğru yolu bulmaya koşuşurlar, ama nasıl göreceklerdi? 67-Eğer dilesek oldukları yerde onların şekillerini değiştirirdik de ne ileriye gitmeye güçleri yeterdi ne de geri gelmeye! 68-Kime uzun ömür verirsek biz onun gelişmesini tersine çeviririz. Hiç akıl etmiyorlar mı? 69-Biz ona (Rasule) şiir öğretmedik. Zaten O’na yaraşmazdı da. O, ancak bir zikir, öğüt ve apaçık “Mübiyn” bir Kur’an’dır. 70-Diri “Hayy” olanları uyarmak ve kâfirler hakkında o kavlin (sözün, hükmün) hakk olabilmesi için. 71-Görmüyorlar mı ki, biz kudret elimizin eseri olmak üzere onlar için birçok “en’am” kurban edilebilen hayvan yarattık. Bu sayede onlar bunlara sahip olmuşlardır. 72-Bu hayvanları onların emrine verdik. Onların bazısını binek olarak kullanırlar, bazısını besin olarak yerler. 73-Bu hayvanlarda onlar için nice faydalar ve içilecek sütler vardır. Hâlâ şükretmezler mi?

YÂ’SİN SURESİ • 1019

74-Onlar, yardım göreceklerini umarak Allah’dan başka ilahlar (tanrılar) edindiler. 75-Halbuki ilahların onlara yardım etmeye güçleri yetmez. Aksine, kendileri bunlar için yardıma hazır askerlerdir. 76- (Rasûlum!) O halde onların sözleri sakın seni üzmesin. Kuşkusuz biz, onların gizlemekte olduklarını da, açığa vurduklarını da biliyoruz. 77-İnsan görmez mi ki, biz onu meniden yarattık. Bir de bakıyorsun ki, apaçık düşman kesilmiş. 78-Kendi yaratılışını unutarak bize karşı misal getirmeye kalkışıyor ve: «Şu çürümüş kemikleri kim diriltecek?» diyor. 79-De ki: Onları ilk defa yaratmış olan diriltecek. Çünkü O, her türlü yaratmayı gayet iyi bilir. 80-Yeşil ağaçtan sizin için ateş çıkaran O’dur. İşte siz ateşi ondan yakıyorsunuz. 81-Semavat’ı (gökleri) ve arzı (yeri) yaratan, onların benzerlerini yaratmaya kadir değil midir? Evet! Elbette Kadir’dir. O, her şeyi hakkıyla bilen yaratıcı: “Hallak’ul Aliym”dir. 82-Bir şey yaratmak istediği zaman O’nun yaptığı «Ol!» demekten ibarettir. Hemen oluverir. 83-Her şeyin mülkü kendi elinde olan Allah’ın şanı ne kadar yücedir! Siz de O’na döneceksiniz. Ayetlerde sözü edilen “ahid”den maksat, ezeli sözleşme ve fıtri misaktır. Şeytana tapmak ise, vehmin dürtülerini yerine getirmekten dolayı kesretle perdelenmek demektir. Sırat-ı mustakim (dosdoğru yol) da vahdet yolu anlamındadır. Ed-Dahak cehennemi tavsif ederken şunları söyler: “Kâfir için ateşten bir kuyu vardır, orada ne görür, ne de bir şey anlar.” Bu, kâfirin perdelenmişliğinin suretidir. Ağızların üzerine mühür vurmanın, elleri konuşturmanın ve ayakların şahitlik etmelerinin anlamı, o sırada suretlerinin değişmesi, dillerinin tutularak konuşmaktan men edilmesidir. Ellerinin ve ayaklarının suretler olarak tasvir edilmesi, onların heyetleri ve şekilleriyle amellerine delalet eder durumda olmalarını gösterir. Bu organlar hal dilleriyle meleke olarak edindikleri amellerinin heyetlerini ifade ederler.

1020 • TEFSİRİ KEBİR / TE’VİLÂT

“Onun yaptığı…” iradesi bir şeyin olmasına taalluk ettiği zaman, Onun yaptığı, o şeyin oluşunun kendisine yönelik İlahi iradeye terettüp etmesidir. Bir defada ve araya zamansal fasıla girmeksizin. “Ne kadar yücedir!” Allah acizlikten, cisimlere benzemekten, cisimlerin varoluş özelliklerinden ve zamana bağlı fiillerinden münezzehtir. “En’am yarattık” … Kurban edilebilen hayvanlar yarattığımız gibi bedenler de de hayvanî kuvveler yarattık bunlar da bunları size boyun eğdirdik.. Tamamı “Allah…”ın kudreti kuvveti altındadır, tasarruf elindedir “her şeyin mülkü…” nefislerin ve idare ettikleri kuvvetlerin hakimiyeti O’nun elindedir. “Siz de O’na döndürüleceksiniz.” O’nda fena bulmak ve O’nda sona varmak suretiyle O’na döndürüleceksiniz. Allah doğrusunu herkesten daha iyi bilir.

SAFFAT SURESİ • 1021

SAFFAT SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-And olsun saf saf olup dizilmişlere, 2-O şiddetle toplayıp sürenlere, 3-O zikir okuyanlara, 4-Muhakkak sizin ilâhınız bir “Vahid”dir. 5. O, hem semavat’ın, arzın ve ikisi arasındakilerin Rabbi, hem de doğuların Rabbidir. “Saf saf olup dizilmişlere…” Allah’ın vahdet yolunda yürüyen, süluk eden nefislere yemin ederim. Makamlarında, tecelli mertebelerinde, müşahede konumlarında “dizilmişlere” teveccühte tek bir sıra gibi “saf saf” duranlara, “Toplayıp sürenlere…” şeytanın isteklerinden ve nefsani temenni boşluklarından nurlar, zikirler ve burhanlar aracılığıyla zaman zaman toplayıp sürerler. “Okuyanlara…” hallerine göre dil ile, kalp ile, sır ile veya ruh ile zikir türlerinden birini okuyanlara yemin ederim. Daha önce birçok kere değinildiği gibi Mabudlarının birliğini zikrederler. Ki sapmaktan, başkasına bakma meylinden yüz çevirme şeklindeki halleri sabitleşsin. “Rabbidir…” içinde seyrettikleri yedi gayb semasının ve beden arzının “ve ikisi arasındakilerin” Rabbidir. Yine O, sıfat nurları tecellilerinin doğularının, “Rabbidir.” Rablık bağlamlarında zati birlik vasfının zikredilmesi, isimlerin sayısınca değişim türlerini gözler önüne sermeye yöneliktir. Ki sıfatların çeşitlenmesi ve tecellileri, makamların bunlara terettüp edişleri sırasında kesretle perdelenmekten korunsunlar. 6-Muhakkak biz yakın dünya semasını, bir süsle “kevkeblerle” yıldızlarla (gezegenlerle) süsledik. 7-Ve itaat dışına çıkan her şeytandan koruduk. 8-Onlar, artık mele-i a’lâ‘ya (yüce topluluğa) kulak veremezler. Her taraftan taşlanırlar. 9-Kovulup atılırlar. Ve onlar için sürekli bir azap vardır.

1022 • TEFSİRİ KEBİR / TE’VİLÂT

10-Ancak (meleklerin konuşmalarından) bir söz kapan olursa, onu da delip geçen bir parlak ışık takip eder. 11-Şimdi sor onlara! Yaratma bakımından onlar mı daha zor, yoksa bizim yarattığımız (insanlar) mı? Şüphesiz biz kendilerini yapışkan bir çamurdan yarattık. 12-Hayır, sen şaşıyorsun. Halbuki onlar alay ediyorlar. 13-Kendilerine öğüt verildiği vakit, öğüt almazlar. 14-Bir mucize görseler alay ederler. 15-Bu ancak açık bir büyüdür, derler. 16- «Gerçekten biz öldüğümüz, toprak ve kemik olduğumuz zaman mı, diriltileceğiz?» 17- «İlk atalarımızda mı (diriltilecek)?» 18-De ki: Evet, hem de hor ve hakir olarak (diriltileceksiniz). 19-O (diriltme) korkunç bir sesten ibaret olacak, o anda hemen onların gözleri açılıp etrafa bakacaklar. 20- (Durumu gören kâfirler:) Eyvah bize! Bu ceza “dîn” günüdür, derler. 21-İşte bu, yalanlamış olduğunuz hüküm, ayırt etme (dîn) günüdür. 22-23-24- (Allah, emreder:) Zulm eden zalimleri, onların aynı yoldaki eşlerini ve Allah’dan başka tapmış oldukları, kulluk ettikleri (tanrılarılarını, ilahlarını) şeylerini toplayın. Artık onlara yollarını gösterin! O ki, sırat-ı cahiym “cehennem” yoludur… Onları tutuklayın! çünkü onlar sorguya çekilecekler! 25-Size ne oldu ki birbirinize yardım etmiyorsunuz?(onlara denilir.) 26-Evet, onlar o gün zilletle boyun eğeceklerdir. 27- (İşte bu duruma düştükleri vakit) onlardan bir kısmı, diğerlerine yönelir, birbirlerini sorumlu tutmaya çalışırlar. 28- (Uyanlar, uydukları adamlara:) Siz bize sağdan gelirdiniz (sûreti Hak’tan görünürdünüz) derler. 29.30(Ötekiler de:) «Bilâkis, derler, siz inanan kimseler değildiniz. Bizim sizi zorlayacak bir gücümüz hakimiyetimiz yok. Fakat siz kendiniz azgın bir toplum idiniz.» 31- «Onun için Rabbimizin hükmü bize hak oldu. Biz (hak ettiğimiz cezayı) mutlaka tadacağız.» 32- «Biz sizi azdırdık. Çünkü, kendimiz de azmıştık.» 33-Şüphesiz o gün onlar azapta ortaktırlar.

SAFFAT SURESİ • 1023

34-İşte biz, suçlulara “mücrimlere” böyle yaparız. 35-Çünkü onlara: “Lâ ilahe illallahu / İlahlar yoktur sadece “O” Allah vardır”, denildiği zaman kibirle direnirlerdi. 36- «Mecnun bir şair için biz ilahlarımızı (tanrılarımızı) bırakacak mıyız?» derlerdi. 37-Hayır, O, “bî hakk” olarak hakkı (doğruyu) getirdi ve Rasulleri de tasdik etti. 38-Kuşkusuz, siz acı azabı tadanlardansınız. 39-Çekeceğiniz ceza, yapmakta olduğunuz işlerden başka bir şeyin cezası (karşılığı) değildir. 40- (Bu azaptan) Ancak Allah’ın “muhlesiyn” hâlis kulları istisnâ edilecek. “Biz yakın semayı…süsledik.” Yani, kalbe göre ruhani semaların en yakını olan aklı “bir süsle” delil ve burhan yıldızlarıyla süsledik. Nitekim, yüce Allah bir ayette şöyle buyurmuştur: “And olsun ki biz, (dünyaya) en yakın olan semayı kandillerle donattık. Bunları şeytanlara atış taneleri yaptık.” (Mülk, 5) “Koruduk…” vehimleri ve hayalleri mugalata ve kuşkulara karıştırarak akıl ufkuna yükselmeye çalışan vehim şeytanlarından ve hayal kuvvetlerinden tüm “itaat dışına çıkan” Hakk’ın ve aklın emrine itaat etmeyen şeytanlara karşı koruduk. “Onlar, artık mele-i a’laya kulak veremezler.” Bu hüccetlerle ruhanilerden ve semavi melekuttan oluşan yüceler âlemini dinleyemezler. “Her taraftan…” bütün semavi cihetlerden kovulurlar. Yani mugalata ve hayal vechelerinin her türlüsüyle yüceler âlemini dinlemekten, kıyasa binip onunla yukarı çıkmaktan alıkonurlar. Onların üzerlerine hüccetlerini geçersiz kılan şeyler atılarak alaşağı edilip kovulurlar. Ya da alaşağı yuvarlanırlar, kovalanırlar. “Ve onlar için sürekli bir azap vardır.” daimi riyazetler ve muhalefet içinde sürekli bir eziyet, çekiştirme, sökülüp atılma vardır. “Ancak bir söz kapan olursa…” kulak hırsızlığı yapan olursa, sözünü parlak bir yaldızla süslerse, meleki hak sözden edindiği bir nurani suret içinde sözünün hak olduğunu vehmettirirse “onu da delip geçen bir parlak ışık takip eder.” Aydınlık akli bir burhan veya kutsi nur parlaklığı takip eder, o sözü iptal eder, vehmettirdiği vehim mahiyetli sureti nefyederek cini de nefyeder. “Ancak Allah’ın “muhlesiyn” halis kulları istisna edilecek.” bu ifade, münkati (öncesinden kopuk) istisnadır. Yani, Allah’ın muhlesiyn; has kulları müstesnadır. Çünkü Allah’ın onlara yönelik fazladan bir inayeti vardır. Allah, onları başkalık şaibesinden, benlik ve varlık kalıntısından halis kılmış, benlik ve ikiliğin fena bulmasıyla onları kendine has kılmıştır.

1024 • TEFSİRİ KEBİR / TE’VİLÂT

41.44Bunlar için bilinen bir rızık, türlü meyveler vardır… Naîm cennetlerinde karşılıklı tahtlar üzerine kurulmuş oldukları halde kendilerine ikram edilir. 45-Onlara kaynaklarından (doldurulmuş) kadehler dolaştırılır. 46-Bembeyazdır, berraktır, içenlere lezzet verir. 47-O içkide ne sersemletme vardır ne de onunla sarhoş olurlar. 48-Yanlarında güzel bakışlarını yalnız onlara tahsis etmiş, iri gözlü eşler (huri) vardır. 49-Onlar, gün yüzü görmemiş yumurta gibi bembeyazdır. 50-Birbirlerine karşılıklı dönerek sohbet ederler işte o zaman, (dünyadaki hallerini) soracaklar. 51-İçlerinden biri: «Benim, bir arkadaşım “kariyn”im vardı» der. 52.53O derdi ki: Gerçekten sen musaddikıyn (tasdik edenlerden) misin?… Biz ölüp kemik, sonra da toprak haline geldiğimiz zaman (yeniden bas’ olarak yani diriltilip) cezalanacak mıyız? 54.55(O zât, dünyâda geçmiş olan hâdiseyi bu şekilde anlattıktan sonra Allah Teâlâ orada bulunanlara:) Siz işin gerçeğine vâkıf mısınız? dedi. İşte o zaman konuşan baktı, arkadaşını cehennemin ortasında gördü. 56.57«Tallâhi, sen az daha beni de helâk edecektin. Rabbimin nimeti olmasaydı, şimdi ben de (cehenneme) getirilenlerden olurdum» dedi. 58.61-Birinci ölümümüz hariç, bir daha biz ölmeyecek ve bir daha azap görmeyecek miyiz? Muhakkak bu, büyük kurtuluştur. Çalışanlar, böylesi bir kurtuluş için çalışsın. “Bunlar için bilinen bir rızık…vardır.” Başkası değil, sadece Allah bilir. Bunlar Allah’ın bilgileridir ki onların kalplerini güçlendirir, ruhlarını besler. “Türlü meyveler” gayet leziz meyveler vardır onlar için. Çünkü meyve, lezzet alınan bir şeydir. Yani kendilerinde hazır bulunan İlâhi bilgilerle mükaşefelerinden lezzet alırlar. “Kendilerine ikram edilir.” Üç cennette, her şeye gücü yeten hükümdarın yanında, doğruluk tahtına kurulmuş olarak saygı görürler, ikrama mazhar olurlar. Hakk’ın yakınında, O’nun huzurunda en büyük ikramı görerek nimetlenirler. “Tahtlar üzerine…” mertebe ve dereceler üzerine “ karşılıklı” olarak, ilk safta, birbirlerini görecek şekilde otururlar. Birbirlerinin görünmelerini engelleyecek şekilde perdelemezler. Oturdukları tahtlar itibariyle birbirlerinden üstünlükleri, ayrıcalıkları söz konusu değildir.

SAFFAT SURESİ • 1025

“Onlara…kadehler dolaştırılır.” İçleri aşk şarabı “kaynaktan” doldurulmuş olan kadehler dolaştırılır. Bunlar ayan ehline açıktırlar. Çünkü bu şarabın küpü de bizzat gözlemdir. Nasıl gözlemlemesinler? “Bembeyazdır, berrakdır…” kafur kokulu teklik pınarından nurani bir beyazlığa, berraklığa sahiptir. Taayyunlardan dolayı bulanıklık ve karışıklık söz konusu değildir. “İçenlere lezzet verir. O içkide sersemletme yoktur.” Aklı sersemletmez. Çünkü onlar uyanıklık, sohbet ehlidirler. Allah onları bulanıklıklardan ve perdelerden kurtarmıştır. Bu durumlarında bir hoşnutsuzlukla karşılaşmadıkları gibi “onunla sarhoş da olmazlar.” Akılları başlarından gitmez, şarabın etkisiyle baş ağrısı da duymazlar. İçtikçe içecekleri gelir… İşte bu şarabı içenler Beka makamında üç cennetin ehli olurlar. “Yanlarında güzel bakışlarını yalnız onlara tahsis etmiş…eşler (huriler) vardır.” ceberut ve melekut ehlinden mücerret nefisler vardır ve bunlar sıfat tecellileri makamında, celal çardaklarında onların mertebeleri altındadırlar, müşahede alanlarında kutsi bahçelerde, isimler huzuruna cemal kubbelerindedirler. “İri gözlü…” dürler. Çünkü onların zatları tümüyle ayndır. Bir an bile bakışlarını onlardan ayırmazlar. Onlara aşırı bir sevgi ve aşkla bağlıdırlar. Çünkü onlar maşukturlar. “Onlar, gün yüzü görmemiş yumurta gibi bembeyazdır.” Kutsi örtüler içinde, her türlü pislikten beri oluşları nedeniyle saf kalmaları itibariyle yuvada el değmemiş yumurta gibidirler. “…Soracaklar…” cennet ve cehennem ehliyle ilgili haberleri aralarında konuşacaklar. Mutluların ve bedbahtların hallerini müzakere edecekler. Her iki zümreden de, onların içinde bulundukları sevaptan da azaptan da haberdar olacaklar. Nitekim benzeri bir niteleme araf ehli için de yapılmıştır. Bunlardan birisi cahiym’de bulunan arkadaşına: «Tallâhi, az daha beni de helâk edecektin. Rabbimin nimeti olmasaydı, şimdi ben de (cahiym cehennemine) getirilenlerden olurdum» dedi… Yani sen Rasulullah (s.a.v.)in Risaletini tasdik etmedin Ondan açığa çıkan Allah’ın ilmini inkar ettin ve böylece de O’nun ihsan edeceği risalet ilim nurundan dolayısıyla da kemalattan mahrum kalmayı diledin ki senin bu halin “Tallâhi” sözünün kapsamına girmenin “cahiym” cahillik cehennemine girerek helakına sebeb oldu… Muhakkak Rabbimin nimeti bana ihsan ettiği ilim olmasaydı ki ben de cahillik cehennemin de hazır edilmişlerinden olacaktım. El iyâz-u billâh / Allah’dan Allah’a sığınırım. Allah, en doğrusunu bilir.

1026 • TEFSİRİ KEBİR / TE’VİLÂT

62.63Şimdi, ziyafet olarak, cennet ehli için anılan bu nimetler mi daha hayırlı, yoksa zakkum ağacı mı? Biz onu (zakkumu) zalimler için bir fitne (imtihan) kıldık. 64-Zira o, “cahiym”in cehennemin aslından bitip yetişen bir ağaçtır. 65-Tomurcukları sanki şeytanların başları gibidir. 66- (Cahiymdekiler) şüphesiz ondan yerler ve karınlarını ondan doldururlar. 67-Sonra zakkum yemeğinin üzerine onlar için, kaynar su karıştırılmış bir içki vardır. 68-Sonra kesinlikle onların dönüşü, “cahiym”e çılgın ateşe olacaktır. 69.70-Kuşkusuz, onlar atalarını dalâlette sapkınlardan buldular da peşlerinden koşup gittiler. 71-And olsun ki, onlardan önce eski milletlerin çoğu dalâlete düştü. 72-Kuşkusuz, biz onlara uyarıcılar da göndermiştik. 73-Uyarılanların âkıbetinin ne olduğuna bir bak! 74-Allah’ın ihlâslı kulları müstesna. 75-Andolsun, Nuh bize yalvarıp yakardı. Biz de duayı ne güzel kabul ederiz! 76-Kendisini ve ehlini o büyük felâketten kurtardık. 77-Biz yalnız Nuh’un soyunu “Bakî” kalıcı kıldık. 78-Sonradan gelenler içinde ona iyi bir nam bıraktık 79-Âlemlerde Nuh’a selam olsun! 80-Muhakkak işte biz, iyileri “Muhsinleri” böyle mükâfatlandırırız. 81-Zira o, bizim mü’min kullarımızdan idi. 82-Nihayet ötekileri (inanmayanları) suda boğduk. “Zira o, “cahiym” cehennemin dibinde bitip yetişen bir ağaçtır.” Bu, perdelenmiş habis nefis ağacıdır ki, tabiat cehenneminin dibinde yetişir. Dalları tabiat cehenneminin korkunç derekelerine uzanır. Meyveleri de rezilliklerden ve pisliklerden oluşur. Çirkinliğin, iğrençliğin, pisliğin ve tiksinçliğin son raddesindedirler. “Şeytanların başları” gibidirler. Onlardan helake sürükleyen arzular, alçaltıcı, çirkin fiillere ve kötü amellere sürükleyen istekler vehimler doğar. Şeytanlığın kökleri, şer ve bozgunculuğun kaynakları işte bu şeytan başlarıdır. “Ondan yerler…” ondan destek alırlar, beslenirler, güç kazanırlar. Çünkü kötülerin gıdası kötülüktür. Ancak kötülükten lezzet alırlar. “Karınlarını ondan

SAFFAT SURESİ • 1027

doldururlar.” Fasık heyetlerle, karanlık sıfatlarla doldururlar. Heyecana gelip öfkelenen kimsenin kızgınlık, kin ve kıskançlıkla dolması gibi. “Sonra zakkum yemeğinin üzerine onlar için, kaynar su karıştırılmış bir içki vardır.” tabiat hevalarından, kötü ve adi temennilerinden, süfli, aşağılık şeylere yönelik sevgilerden, gazabı gerektiren şerlerden oluşan kaynar su karıştırılmış bir içki verilir ki bu da kötülerin bazı zincirlerini kırar. “Sonra kesinlikle onların dönüşü, cahiym cehennemine çılgın ateşe olacaktır.” Çünkü hırs ve azgınlık, şehvet, kin, buğz ve tama gibi duygular onlara galip gelmiştir. Bunlar tahrik edici tutkulu arzuları tarafından istila edilirler ki, arzularına kavuşmaları da imkânsızdır. 83-Şüphesiz, İbrahim de onun (Nuh’un) milletinden idi. 84-Çünkü Rabbine kalb-i selîm ile geldi. 85-Hani o, babasına ve kavmine: Siz kime kulluk ediyorsunuz? demişti. 86- «Allah’dan başka birtakım uydurma ilâhlar mı istiyorsunuz?» 87- «O halde âlemlerin Rabbi hakkındaki görüşünüz nedir?» 88-Bunun üzerine İbrahim yıldızlara şöyle bir baktı. 89-Ben hastayım, dedi. 90-Ona arkalarını dönüp gittiler. 91.92.Yavaşça putlarının yanına vardı. (Oraya konmuş yemekleri görünce:) Yemiyor musunuz? Neden konuşmuyorsunuz? dedi. 93-Bunun üzerine, yanlarına gelip sağ eliyle vurdu (kırıp geçirdi.) 94- (Putperestler) koşarak İbrahim’e geldiler. 95-96- İbrahim: Yonttuğunuz şeylere mi ibadet edersiniz! Oysa ki sizi ve yapmakta olduklarınızı Allah yarattı, dedi. 97-Onun için bir bina yapın ve derhal onu ateşe atın! dediler. 98-Böylece, ona bir tuzak kurmayı istediler. Biz de onları en aşağılardan “esfeliyn”lerden kıldık. 99.100- (Oradan kurtulan İbrahim:) Ben Rabbime gidiyorum. O bana yolumu gösterecek. Rabbim! Bana sâlihlerden hibe eyle, dedi. 101-İşte o zaman biz onu haliym bir oğul ile müjdeledik. İbrahim (a.s) kıssasını kemal açısından yalın ruhun haline uyarlamak mümkündür: “Rabbine…geldi.” ezeli irfan öncesi ve ilk ahidde ki sabit bağıyla, fıtrat üzere baki “kalp” ve saf istidadı ile “selim” , noksanlıklardan ve ayıplardan beri kalbiyle, fıtri tevhidi korumuş, kesretten dolayı vahdetten perdelenmişlerin halini reddederek geldi.

1028 • TEFSİRİ KEBİR / TE’VİLÂT

İstidlali akli ilim yıldızlarına, nazari burhan kanıtlarına bakarak basiret ve istidlal yoluyla nefsani arazlar ve perdeleyici bedensel meşguliyetler cihetinden hastalığını idrak etti. Onun maksadına ve yönelişine arkasını dönen beden ehli olan kavmi ondan yüz çevirdi. Çünkü, varlıkları sınırlandırmaları ve şeytana itaat etmeleri yüzünden onları inkâr ediyordu. Kavmi ondan yüz çevirip bayramlarını kutlamaya, lezzet ve şehvetler üzerinde toplanmaya gittiler ki, bunu her sene tekrarlamayı alışkanlık haline getirmişlerdi. “Bunun üzerine, yanlarına geldi…” durumunu onlardan gizleyerek tevhid baltasıyla, hakiki zikirle putlarını kırmaya yöneldi, vurmaya başladı. “Sağ eliyle vurdu.”… akıl eliyle vurup putlarını kırdı. Sonra onun yanına döndüler, zayıflığı anında galip gelip onu istila ettiler. Kalıbını tahrip etmeye çalıştılar. “Onu…atın.” rahmin harareti ateşine atın. Allah, rahim ateşini onun için serin ve selametli kıldı. Yani rahatlık ve afetlerden uzaklık mekanı kıldı. Çünkü istidadının saflığı devam ediyordu ve fıtratı tertemizdi. Üzerine beden binasını kurdu. Allah onu ateşe atan nefsi emmare ve bedensel kuvvetlerden oluşan düşmanlarını aşağılıklardan kıldı. Allah’ın bunu yapmasının nedeni itidadının tekamül etmesini sağlamaktı. O da süluk ile Rabbine yöneldi “Ben Rabbime gidiyorum. O bana yolumu gösterecek…dedi.” asli ve kâmil istidadının diliyle, kendisine salih kalp çocuğunu “veledini” bahşetmesi için Rabbine dua etti. Rabbi de onu oğulla müjdeledi ve oğulu bahşetti. 102-Babasıyla beraber yürüyüp gezecek çağa erişince: Yavrucuğum! Rüyada seni boğazladığımı görüyorum; bir düşün, ne dersin? dedi. O da cevaben: Babacığım! Emrolunduğun şeyi yap. İnşallah, beni sabredenlerden bulursun, dedi. 103.104.105.106-Her ikisi de teslim olup, onu alnı üzerine yatırınca: Ey İbrahim! Rüyayı gerçekleştirdin. Biz iyileri böyle mükâfatlandırırız. Bu, gerçekten, çok açık bir imtihandır, diye seslendik. 107.108.109.110.111-Biz, oğluna bedel ona büyük bir kurban verdik. Geriden gelecekler arasında ona (iyi bir nam) bıraktık: İbrahim’e selam! dedik. Biz iyileri böyle mükâfatlandırırız. Çünkü o, bizim mümin kullarımızdandır. 112.113-Sâlihlerden bir Nebiy olarak O’na (İbrahim’e) İshak’ı müjdeledik. Kendisini ve İshak’ı mübarek (kutlu ve bereketli) eyledik. Lâkin her ikisinin neslinden iyi kimseler olacağı gibi, kendine açıktan açığa kötülük edenler de olacak.

SAFFAT SURESİ • 1029

114-And olsun biz Musa’ya da Harun’a da nimetler verdik. 115-Onları ve kavimlerini o büyük sıkıntıdan kurtardık. 116-Kendilerine yardım ettik de galip gelen onlar oldu. 117-Her ikisine de apaçık anlaşılan bir kitabı; “Müstebeyin kitabı”nı (Tevrat’ı) verdik. 118-Her ikisini de doğru yola ilettik. 119.120-Sonra gelenler içinde, Musa ve Harun’a selam olsun, diye (iyi bir nam) bıraktık. 121-Doğrusu biz, iyileri böylece mükâfatlandırırız. 122-Şüphesiz, ikisi de mümin kullarımızdandı. 123-İlyas da şüphe yok ki, Mürseliynlerdendi (gönderilmiş, irsal olunmuş Rasullerdendi). 124.125.126- (İlyas) milletine: (Allah’a karşı gelmekten) sakınmaz mısınız? Yaratanların en iyisi olan, sizin de Rabbiniz, sizden önce gelen atalarınızın da Rabbi olan Allah’ı bırakıp da Ba’l’e mi taparsınız? demişti. 127-O’nu (İlyas’ı) yalanladılar. Artık şüphesiz onlar, yakalanıp götürülecekler. 128-Ancak Allah’ın Allah’ın ihlâslı kulları müstesna. 129.130-Sonra gelenler içinde, kendisine bir ün bıraktık, «İlyas’a selâm!» dedik. 131-Şüphesiz biz, iyileri “Muhsinleri” işte böyle mükâfatlandırırız. 132-Çünkü o, bizim mümin kullarımızdandı. 133-Lût da elbette Mürseliynlerdendi (gönderilmiş, irsal olunmuş Rasullerdendi). 134.135.136-Geridekiler arasında kalan yaşlı bir kadın dışında, Lût’u ve ailesinin hepsini kurtardık. Sonra diğerlerini yok ettik. 137.138- (Ey insanlar!) Elbette siz de sabah ve akşam onlara uğruyorsunuz. Hâlâ akıllanmayacak mısınız? 139-Doğrusu Yunus da Mürseliynlerdendi (gönderilmiş, irsal olunmuş Rasullerdendi). 140-Hani o, dolu bir gemiye binip kaçmıştı. 141-Gemide olanlarla karşılıklı kur’a çektiler de kaybedenlerden oldu. 142-Yunus kendini kınayıp dururken onu bir balık yuttu.

1030 • TEFSİRİ KEBİR / TE’VİLÂT

143.144-Eğer Allah’ı tesbih edenlerden olmasaydı, tekrar dirilecekleri güne kadar onun karnında kalırdı. 145-Halsiz bir vaziyette kendisini dışarı çıkardık. 146-Ve üstüne (gölge yapması için) kabak türünden geniş yapraklı bir nebat bitirdik. 147-Onu, yüz bin veya daha çok kişiye Rasul olarak gönderdik. 148-Sonunda ona iman ettiler, bunun üzerine biz de onları bir süreye kadar yaşattık. 149-Putperestlere sor: Kızlar Rabbinin de erkekler onların mı? 150-Yoksa biz melekleri onların gözü önünde kız olarak mı yarattık? 151.152-Dikkât edin! Kesinlikle yalan uydurup söylüyorlar; «Allah doğurdu» diyorlar. Onlar şüphesiz yalancıdırlar. 153-Allah, kızları oğullara tercih mi etmiş! 154.155.156-Ne oluyor size? Nasıl hükmediyorsunuz? Hiç düşünmüyor musunuz? Yoksa sizin apaçık bir sultan deliliniz mi var? 157-Doğru sözlülerden iseniz, kitabınızı getirin! 158-Allah ile cinler arasında da bir soy birliği uydurdular. And olsun (kasem, yemin olsun), cinler de kendilerinin yakalanıp hesap yerine götürüleceklerini bilirler. 159-Allah, onların isnat edegeldiklerinden “Subhan”dır (yücedir), münezzehtir. 160-Allah’ın ihlâsa erdirilmiş kulları müstesnadır (onlar azap görmeyeceklerdir). 161.162.163-Muhakkak sizler ve taptığınız şeyler! Hiçbiriniz, “cahiym”e cehenneme girecek kimseden başkasını O’na karşı azdırıp saptıramazsınız. 164.165.166(Melekler şöyle derler:) Bizim her birimiz için, bilinen bir makam vardır. Muhakkak biz, saf saf dizilenleriz ve muhakkak Allah’ı daim tesbih edenleriz. 167.168.169- (Müşrikler) Eğer öncekilere verilenlerden bizde de bir kitab olsaydı, mutlaka Allah’ın ihlâslı kulları olurduk! diyorlardı. 170-İşte şimdi onu inkâr ettiler. Ama ileride bileceklerdir! 171-And olsun ki, gönderilen Rasul “mürsel” kullarımıza söz vermişizdir: 172-Onlar mutlaka zafere ulaşacaklardır.

SAFFAT SURESİ • 1031

173-Bizim ordumuz şüphesiz üstün gelecektir. 174-Onun için sen bir süreye kadar onlara aldırma. 175-Onların halini gör, onlar da görecekler. 176-Azabımızı acele mi istiyorlar? 177-Azap yurtlarına indiğinde, uyarılanların (fakat yola gelmeyenlerin) sabahı ne kötü olur! 178-. Sen bir zamana kadar onlara aldırma. 179-Onların halini gör, onlar da göreceklerdir. 180-Senin izzet sahibi Rabbin, onların isnat etmekte oldukları vasıflardan “Subhan” dır, münezzehtir. “Babasıyla beraber yürüyüp gezecek çağa erişince…” ahlaki kemalat ve nefsani fazilet yolunda süluk edecek çağa gelince, Allah, İbrahim’e, onu tevhidde fena bulma, kemal sıfatlarından arınmak suretiyle Hakk olan Rabbine teslim olma şeklinde boğazla, diye vahyetti. Bunu ona haber verince, boyun eğdi, sıfatlarından arınarak zatında fena bulmak suretiyle özünü teslim etti. Bunun üzerine faal akıl Cebrail’i tarafından, ilimlerle semizlemiş, büyük ahlak ve faziletli kemalat sahibi şerefli nefsin kurban edilmesi karşılığında kurtarıldı. Şerefli nefis onda fena bulmak şeklinde boğazlandı. Kalp İsmail’i bahşedilmiş Hakkani fenaya ulaşmakla ve Allah tarafından bedeli ödenmekle kurtuldu. Allah İbrahim’i (a.s), makamından aşağı olan âlemler içinde bir örnek olarak bıraktı ki onun nuruyla yollarını görsünler, imanına ve hidayetine uysunlar. “Doğrusu Yunus…” kalp Yunus’u “gönderilen Rasullerdendir.” Rasul olarak bedenlerle perdelenmiş, şeytana tabi olmuş, tuğyana destek olan noksanlık ehline gönderilmiştir. “Hani o…binip kaçmıştı.” Beden gemisine binmişti. Bu gemi “dolu”ydu, bedensel kuvvetlerle ve bedenin maddi kemalatıyla. Ve heyuli denizde yüzüyordu. “Karşılıklı kura çektiler.” Bedensel hazlar ve bunların akli fikirlerle tercih edilmesi hususunda onlarla kura çekti. “Kaybedenlerden oldu.” Yakini delil ile kayıp perdelenenlerden oldu. Çünkü onlar deniz ve gemi ehli olan beden halkıydılar. O ise İlahi huzur ehlinden mücerret bir kutsiydi. Efendisinden kaçıp gemiye binmekle kendi eliyle kendini tehlikeye atmıştı. Nitekim, denize atıldı ve onu rahim balığı yuttu, tıpkı nutfeyi yuttuğu gibi. “Kendini kınayıp duruyordu.” Kendisini bu musibete düşüren bedensel giysilere bağlandığı için kınanmayı hakketmişti. “Eğer

1032 • TEFSİRİ KEBİR / TE’VİLÂT

Allah’ı tesbih edenlerden olmasaydı…” tecrit ve tevhid halinde Rabbini takdis edip tenzih etmeseydi, heyulani tabiatlardan cismani ve nevi suret balıklarının karınlarında boğulan sair tabii ve nefsani kuvvetler gibi balığın karnında kalakalırdı, “tekrar dirilecekleri güne kadar” beklerdi. Diğer gafiller gibi kabrinde kalarak mücerretlerin kabirlerinden diriltildikleri güne kadar kalırdı. Ya da küçük kıyamet günü beden ehli olan diğer yoldaşları diriltilinceye kadar beklerdi. “…Kendisini dışarı çıkardık…” biz onu irade ile dünya arasatından fazaya attık. “Halsiz bir vaziyette” idi. Zayıftı. Kaddî arazlar (ümid, rica, yakinlik v.b) ve tabii ekler yüzünden güçsüz düşmüştü. “Ve üstüne kabak türünden geniş yapraklı bir nebat bitirdik.” Bu ağaç kökü üzerinde durmayıp yere yayılıyordu ve bedensel örtülerden oluşan yapraklarıyla onu gölgeliyordu. Zahiri tefsirlerde şöyle deniyor: “Yunus’un bedeni balığın karnında iyice zayıflamış ve henüz doğmuş bir çocuk haline gelmişti.” “ Onu…Rasul olarak gönderdik…” kemale erince “yüz bin veya daha çok kişiye” Rasul olarak gönderdik. Allah doğrusunu herkesten daha iyi bilir. 181-182- Subhane rabbike rabbil izzeti amma yasifun ve selamun alel murseliyn. Risalet göreviyle gönderilen bütün Rasullere selam olsun. Hamd, âlemlerin Rabbi olan Allah’a mahsusdur.

SÂD SURESİ • 1033

SÂD SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Sâd. Zikir sahibi, öğüt veren Kur’an’a yemin ederim… 2-Ki o küfredenler, (iddia ettiklerinin) aksine, bir gurur ve tefrika içindedirler. 3Onlardan önce nice nesilleri helâk ettik. O zaman feryat ettiler. Halbuki artık kurtulma zamanı değildi. 4-5- Aralarından kendilerine bir uyarıcının gelmesine şaştılar ve kâfirler: Bu pek yalancı bir sihirbazdır! İlahları, tek bir ilah mı yaptı? Doğrusu bu acayib bir şeydir! dediler. 6-8- Onlardan ileri gelenler: Yürüyün, ilahlarınıza (tanrılarınıza) bağlılıkta direnin, sizden istenen şüphesiz budur. Son dinde de bunu işitmedik. Bu, ancak bir uydurmadır. Kur’an aramızdan ona mı indirildi? diyerek kalkıp yürüdüler. Hayır! Onlar Kitabım hakkında şüphe içindedirler. Hayır! Azabımı henüz tatmadılar. 9-Yoksa azîz ve lütufkâr olan Rabbinin rahmet hazineleri onların yanında mıdır! 10-Yahut semavatın (göklerin), arzın ve ikisi arasında bulunanların hükümranlığı onların elinde midir? Öyleyse (göklerin) yollarında yükselsinler (görelim)! 11-Onlar, çeşitli ayrılığa düşmüş gruplardan oluşmuş bir ordudur; işte şurada bozguna uğratılacaklardır. 12-13Onlardan önce Nuh kavmi, Âd kavmi, kazıklar sahibi Firavun, Semûd, Lût kavmi ve Eyke halkı da Rasulleri yalanladılar. İşte bunlar da (Rasullere karşı) birleşen topluluklardır. 14-Onların her biri “murselleri” gönderilen Rasulleri yalanladılar da bu yüzden (kendilerine) azabım hakk oldu.

1034 • TEFSİRİ KEBİR / TE’VİLÂT

15-Bunlar da ancak, bir an gecikmesi olmayan korkunç bir ses “sayha” beklemektedirler. 16-Rabbimiz! Bizim payımızı hesap gününden önce ver, dediler. “Sâd.” Muhammedi surete, şerefle anılan ve kamalatın en tamamı olarak şöhret bulan tam kemale kasem (yemin) ederim. Ki bu şerefli suretle uyumlu tam istidattan kaynaklanan bütün hikmet ve hakikâtleri kapsayan Kur’ani akıldır. Nitekim İbni Abbas’tan şöyle rivayet edilmiştir: “ (Sad) Mekke’de bir dağdır. Rahman’ın arşı onun üzerindeydi.” “Bir gurur ve tefrika içindedirler.” ifadesi de delalet etmektedir buna. Buna benzer yerlerde yeminin cevabının hazfedilmesi örneksiz, istisnai bir durum değildir. Dolayısıyla yeminin hazfedilmiş cevabı şöyledir: Bu, uyulması, benimsenmesi, boyun eğerek, zelil olarak kabul edilmesi gerekin haktır… “Küfredenler…” benlikleriyle Hak’tan perdelenen ve Hakk’ın zıddına hareket edenler, nefisleri Hakk’a karşı kendi batılıyla zuhur ettiği için büyüklendiler, inatla ayak direttiler, Hakk’a karşı çıktılar. 17- (Rasûlum!) Onların söylediklerine sabret, kulumuz Davud’u, o kuvvet sahibi zatı hatırla. O, hep Allah’a yönelirdi. 18-19Doğrusu biz akşam sabah onunla beraber tesbih eden dağları, toplu halde kuşları onun emri altına vermiştik. Hepsi O’na yönelmiştir. 20-Onun hükümranlığını kuvvetlendirmiş, ona hikmet ve güzel konuşma vermiştik. “Onların söylediklerine sabret.” sözünün anlamı şöyledir: Tevhidde istikametini devam ettir. Onların sana yönelik eziyetlerine temkinde sabırlı olarak karşılık ver. Onların eziyetlerine karşılık olarak nefsini telvin özelliğiyle gösterme. Çünkü sen Allah ile kaimsin, Hakk ile tahakkuk etmişsin. Ancak O’nunla hareket et. “ …Hatırla…” kardeşinin halini “kulumuz” kadim inayetimize mahsus kılınmış “Davud’u, o kuvvet sahibi zatı” kuvvet, temkin ve dinde sebat sahibi hatırla. Nasıl telvin içinde istikamet makamından kaymış, ayağı sürçmüştü? Ki nefsin zuhuru bakımından halin onunkine benzemesin.

SÂD SURESİ • 1035

Ardından yüce Allah, Davud’un (a.s) halinin kuvvetini ve kemalini “O, hep Allah’a yönelirdi…” ifadesiyle vasfediyor. Kendi sıfatlarından, fiillerinden fena bulmak suretiyle vazgeçip Hakk’a dönerdi. “Doğrusu biz…onun emri altına vermiştik.” bedenin organ dağlarını onun hizmetine vermiştik ve onun birlikte “tesbih ederlerdi…” boyun eğerek ibadet vakitlerinde itaati sürekli alışkanlık haline getirirlerdi. Örtünme akşamında, nefsin zuhuruyla ruh güneşi nurunun perdelenmesi akşamı vaktinde ve tecelli parlayışının, ruh güneşi nurunun hakimiyetinin nefsi bürümesi sabahı vaktinde onunla birlikte ibadet ederlerdi. Her iki vakitte de ara vermek ve azmetmek gibi bir durumla hali ibadeti kaçırmazdı. Çünkü nefsini ve bedenini ibadete alıştırmış, adet haline getirmişti. Kuvvetler kuşları da topluca “onun emri altına” verilmişti. Onun emrinde toplanmışlardı, adalet heyetiyle birbirlerine teslim edilmişlerdi. Vahdet dizisinde, kendilerine özgü tesbihlerini gerçekleştirmek üzere karışmışlardı ve her biri kendine özgü tesbihini gerçekleştirirdi. “Hepsi O’na yönelmiştir.” O’nun tesbihi için, onun tesbihiyle birlikte dönmüşlerdi. “Onun hükümranlığını kuvvetlendirmiştik.” Teyitle güçlendirmiş, izzet ve heybet vermiştik. Ona izzet ve kudret bahşetmiştik. Göz kamaştırıcı sıfatlarımızla sıfatlanmıştı ve her biri ile belirginleşiyor, böylece onun saltanatına boyun eğiliyor ve ululanıyordu. “Ona hikmet…vermiştik.” Çünkü bizim ilmimizle vasıflanmıştı. “Ve güzel konuşma vermiştik.” Hükümleri açıklayan fesahat yeteneğini bahşetmiştik. Diğer bir ifadeyle, ona nazari ve ameli hikmeti, marifet ve şariatı vermiştik. “Faslu’l hitap” hükümlerle ilgili olup ayrıntılandırılmış ve açıklanmış söz demektir. 21.22(Ey Muhammed!), Sana davacıların haberi ulaştı mı? Mâbedin duvarına tırmanıp, Davud’un yanına girmişlerdi de Dâvud onlardan korkmuştu. «Korkma! Biz birbirine hasım iki davacıyız, aramızda adaletle hükmet, haksızlık etme; bize doğru yolu göster» dediler. 23- (Onlardan biri şöyle dedi:) Bu, kardeşimdir. Onun doksan dokuz koyunu var. Benimse bir tek koyunum var. Böyle iken «Onu da bana ver» dedi ve tartışmada beni yendi.

1036 • TEFSİRİ KEBİR / TE’VİLÂT

24-Davud: And olsun ki, senin koyununu kendi koyunlarına katmak istemekle sana haksızlıkta bulunmuştur. Doğrusu ortakçıların çoğu, birbirlerinin haklarına tecâvüz ederler. Yalnız iman edip de iyi işler yapanlar müstesna. Bunlar da ne kadar az! dedi. Davud, kendisini denediğimizi sandı ve Rabbinden mağfiret dileyerek eğilip secdeye kapandı, tevbe edip Allah’a yöneldi. 25-Sonra bu tutumundan dolayı onu bağışladık. Kuşkusuz yanımızda onun yüksek bir makamı ve güzel bir geleceği vardır. 26-Ey Davud! Biz seni arz’da halife yaptık. O halde insanlar arasında adaletle hükmet. Hevâ ve hevese uyma, sonra bu seni Allah’ın yolundan saptırır. Muhakkak, Allah’ın yolundan sapanlara, hesap gününü unutmalarına karşılık çetin bir azap vardır. Sonra yüce Allah, Davud’un telvinini ve sürçmesi esnasında nefsinin zuhur etmesini, işlediği hata üzerine azarlanınca Hakk’ı anlamasını, bunun üzerine kendisini edeplendirip tevbesini kabul etmesini şu ifadelerle anlatıyor: “Sana davacıların haberi ulaştı mı? Mabedin duvarına tırmanmışlardı.” “Sandı…” yani kesin olarak inandı “Davud…” kendisini Evriya’nın karısıyla sınadığımıza kesin olarak kanaat getirdi. “Rabbinden mağfiret diledi…” günahından uzaklaşarak, muhtaçlığını izhar ederek ve cehd edip nefsini kırıp ona muhalefet etmek suretiyle ezerek Rabbine sığındı. “Secdeye kapandı…” nefsin sıfatlarını silip “eğildi…” hakkın sıfatlarında fena buldu. “Yöneldi…” zatında fena bulmak suretiyle Allah’a yöneldi. “Sonra bu tutumundan dolayı onu bağışladık.” Sıfatlarını kendi sıfatlarımızın nuruyla örtmek suretiyle telvinini bağışladık. “Kuşkusuz yanımızda onun yüksek bir makamı vardı.” Fena sonrası beka halinde bahşedilmiş Hakkani bir varlığı vardı. “Ve güzel bir geleceği vardı.” Çünkü o sırada kendi benliğiyle değil, bizim sıfatlarımızla sıfatlanmıştı. Ki bize iltihak etsin ve İlâhi hilafet “Halife” konumunda bizim hükmümüzle hükmetsin. Nitekim şöyle buyurmuştur: “Ey Davud! Biz seni arz’da halife yaptık. O halde insanlar arasında… hükmet.” Hakk’ın hükmüyle “adaletle” Hakk ile hükmet, kendi nefsinle değil. Ancak o zaman verdiğin hüküm zulüm olmaktan çıkıp adalet olabilir. “Heva ve hevese uyma.” nefsin zuhuru suretinde tutkulu arzulara uyma. Aksi takdirde Hakk’ın yolundan sapıp şeytanın yoluna uymuş olursun.

SÂD SURESİ • 1037

27-Semâyı, arzı ve ikisi arasındakileri biz “batıl” boş yere yaratmadık. Bu, inkâr eden “kafirlerin” zannıdır. Veyl (yazıklar olsun!) o inkâr edenlerin ateşteki haline! 28-Yoksa biz, iman edip de iyi işler yapanları, yeryüzünde (arzda) bozgunculuk yapanlar gibi mi tutacağız? Veya (Allah’tan) korkanları yoldan çıkanlar gibi mi sayacağız? 29- (Rasûlüm!) Sana bu mübarek Kitab’ı, âyetlerini düşünsünler ve aklı olanlar öğüt alsınlar diye indirdik. 30-Biz Davud’a Süleyman’ı verdik. Süleyman ne güzel bir kuldu! Doğrusu o, daima Allah’a yönelirdi. 31-Akşama doğru kendisine, üç ayağının üzerine durup bir ayağını tırnağının üzerine diken çalımlı ve safkan koşu atları sunulmuştu. 32.33-Süleyman: Gerçekten ben mal sevgisini, Rabbimi anmak için istedim, dedi. Nihayet güneş battı. (O zaman:) Onları (atları) tekrar bana getirin, dedi. Bacaklarını ve boyunlarını sıvazlamaya başladı. “Semâyı, arzı ve ikisi arasındakileri biz “batıl” boş olarak yaratmadık.” batıl, içinde hakk bulunmayan boş bir varlık olarak yaratmadık. Aksine, suretleriyle perdelenmiş hakk olarak var ettik. Onların kendilerinden kaynaklanan bir varlıkları yoktur. Hak olmasaydı, onlar sırf batıl olurlardı. “Bu…zannıdır.” Varlık görüntüleriyle Hak’tan perdelenenlerin sanıdır.“Veyl haline!” mahrumiyet ve perdelenme ateşi içinde, tabiat ve benlik cehenneminde en şiddetli azaba maruz kalıp çevrilip dururlarken veyl yazık onların haline! Bilakis biz “iman edenleri…” varlıkların görüntülerinde O’nun cemalini müşahede edip inanan ve “iyi işler yapanları” bizzat kendileri için amaçlanan ve Allah’ın isimlerinden sadır olup âlemin ıslahına taalluk eden işleri yapanları “bozgunculuk yapanlarla” bir tutmayız. Tabiat arzında kendi nefisleriyle, sıfatlarıyla, hayvani, vahşi ve şeytani fiilleriyle hareket eden perdelenmişlerle eşit saymayız. “Veya Allah’dan korkanları…gibi mi sayacağız?” kendi sıfatlarından arınanları “yoldan çıkanlar” amelleri itibariyle nefsani ve şeytani örtülere bürünenler gibi mi sayacağız? “Ayetlerini düşünsünler…diye…” nefis makamında bulundukları sürece nazari akıl ile ayetleri üzerinde düşünüp kendi sıfatlarından sıyrılarak Onun sıfatlarına tabi olsunlar ve “öğüt alsınlar…” tecerrüt esnasında ilk ahit halinden ve fıtri tevhidden “ aklı olanlar” yaratılış kabuğundan arınmış mücerret hakikât sahipleri öğüt alsınlar diye indirdik.

1038 • TEFSİRİ KEBİR / TE’VİLÂT

Bundan sonra yüce Allah, Hz. Süleyman’ın telvinini, sebatini tekid ve istikametini ve temkinini güçlendirmek maksadıyla sınanmasını zikrediyor. “Süleyman ne güzel bir kuldu!” çünkü istidadı insan türüne özgü kemale elverişliydi. Bu da Nübüvvet makamıdır. “Doğrusu o, daima Allah’a yönelirdi.” Tecerrüt etmek suretiyle bana dönerdi. “Akşama doğru kendisine…sunulurdu.” Kalbin nefse meyletmesi ve nefsin karanlıklarının, mala meyil ve cismani varlıklara yönelik sevginin, onları güzel görme duygusunun istilası neticesinde ruh güneşinin cismani ufukta batması vakti yaklaştığında ona takdim edilirdi. Nitekim yüce Allah şöyle buyurmuştur: “Nefsanî arzulara… sağmal hayvanlara ve ekinlere karşı düşkünlük insanlara çekici kılındı.” (Al-i İmran, 14) Çünkü tabii lezzetlerden ve süfli olgulardan ibaret dünyevi süslere ve maddi arzulara meyletmek, nefsin ulvi cihetten yüz çevirmesini, kalbin de İlahi huzurdan perdelenmesini gerektirir. “üç ayağının üzerine durup bir ayağını tırnağının üzerine diken çalımlı ve safkan koşu atları…” ona sunulurdu. Kendisine sunulan bu atların cazibesine kapılır, tutkulu bir arzuyla onları severdi. Dedi ki: “Gerçekten ben mal sevgisini…istedim.” Mala yönelerek onu sevdim. “Rabbimi anmak” tan alıkondum. Çünkü malı sevdim. Oysa benim gibi birisine Rabbiyle meşgul olması, O’nu zikretmesi ve sevmesi yaraşır. Ben mal sevgisini Rabbimin zikri ve sevgisiyle değiştirdim. Ve Rabbimden bir an için gafil oldum. “Nihayet güneş battı.” Ruh güneşi nefis perdelerinin gerisinde kayboldu. “Onları tekrar bana getirin…bacaklarını ve boyunlarını sıvazlamaya başladı.” Kılıcını atların arka ayaklarına sürtmeye başladı. Bazısının diz kirişini kesiyor, bazısını da boğazlıyordu. Ki hevasına taptığı nefis putlarını kırsın, onların heybet ve güçlerini ezsin, kendisiyle Hakk’ın arasına giren perdeleri kaldırsın. Bu, tecerrüt ve terk suretinde Rabbinden bağışlanma dilemesi ve O’na yönelmesiydi. 34-And olsun biz Süleyman’ı imtihan ettik. Tahtının üstüne bir ceset bırakıverdik, sonra o, yine eski haline döndü. 35-Süleyman: Rabbiğfir liy ve heb li mülken la yembeğıy liehadin min ba’di inneke entel Vehhab. / Rabbim! Beni mağfiret et; bana, benden sonra kimsenin ulaşamayacağı bir mülk ver. Şüphesiz sen, daima bağışta bulunan “Vehhab”sın, dedi.

SÂD SURESİ • 1039

“And olsun biz Süleyman’ı imtihan ettik.” Başka bir sefer, yukarıda sözü edilen telvinden çok daha şiddetli, çok daha ağır olan bir sınavdan daha geçirdik. Tahtının üzerine bir ceset bırakılmasıydı bu imtihan. Bu ifadenin tefsiri ile ilgili olarak üç ayrı görüş ileri sürülmüştür: Birincisi: Süleyman’ın (a.s) bir oğlu oldu. Şeytanlar, onun da babası gibi kendilerini emri altına almasından korktukları için onu öldürmeyi tasarladılar. Süleyman (a.s) şeytanların bu niyetini öğrendi. Bunun üzerine oğlunu bir bulutta büyütmeye başladı. Ancak bir gün oğlunun cansız bedeni tahtının üzerine atılıverdi. Süleyman (a.s), Rabbine tevekkül etmemekle hata yaptığını anladı. İkincisi: Süleyman (a.s) bir gün şöyle dedi: “Yetmiş kadınla cima edeceğim, her biri Allah yolunda cihat edecek bir atlı doğursun.” Bunu söylerken “inşallah” demedi. Ve yetmiş kadınla cima etti. Ancak içlerinde sadece bir tanesi hamile kaldı, o da bir ayağı yarık bir çocuk doğurdu. Bu iki tefsire göre, Süleyman’ın (a.s) imtihanı çocuk sevgisiyle ilgiliydi. Süleyman’ın nefsi zuhur etmiş, çocuğa meylederek, onu korumaya, terbiye etmeye ve vehim ve hayal şeytanlarından muhafaza etmeye şiddetli bir ihtimam göstermiş, onu ameli akıl bulutunda büyütmeye, akli hikmetle beslemeye başlamıştı. Bu hususta akla ve makule dayanmış, kemal derecesiyle ailesini sağlamlaştırmaya girişmişti. İşini Allah’a bırakmamış, O’na tevekkül etmemişti. Yüce Allah da onu çocuğun ölümüyle sınamıştı. Böylece Süleyman (a.s) başkasını şiddetle sevmesi ve ailesinin galebesiyle hata işlediğini anlamıştı. Ya da teklif ve temenniyle nefsinin zuhur etmesi, tahmin ve zannın galip gelmesi, adet ve fiile dayanarak bahşetmeyi temenni etmekten perdelenmesi, kendi tedbirine güvenerek takdiri göz ardı etmesi, nefsin sıfatlarının galip gelmesi yüzünden Hakk’ın emrinden gafil olması nedeniyle yüce Allah onu, kendi içinde tasavvur ettiği ve planladığı maksadından çok uzak, sakat bir çocukla imtihan etti. O da nefsin zuhur ettiğinin farkına varınca hemen Hakk’a dönüp pişman oldu ve bağışlanma dileyerek, kusurundan dolayı mazur görülmesini isteyerek telvini giderdi. Üçüncüsü: Süleyman (a.s), denizin ortasındaki adalardan birinde bulunan Saydun şehrine saldırdı. Şehrin kralını öldürdü. Kral, şan şöhret sahibi biriydi. Kralın Cerade adlı kızını da esir aldı. Kız çok

1040 • TEFSİRİ KEBİR / TE’VİLÂT

güzeldi. Kız Müslüman olduktan sonra onu kendine eş olarak aldı ve kızı sevdi. Bu arada kız babasının öldürülmesinden dolayı çok üzülüyordu. Bunun üzerine Süleyman (a.s), şeytanlara emrederek kızın babasının bir suretini yapmalarını istedi. Kız bu surete babasının elbiselerine benzer elbiseler giydirdi. Sabah akşam çocuklarıyla birlikte bu suretin yanına gidiyor ve tıpkı kralın hakimiyeti zamanında olduğu gibi ona secde ediyordu. Asaf, Süleyman’a (a.s) bunu haber verdi. Süleyman (a.s) sureti kırıp kızı da cezalandırdı. Sonra tek başına çöle çıktı. Yere kül serperek üzerine oturup Allah’a tevbe edip yakardı. Süleyman’ın çocuğunu doğuran (ümmü veled) bir cariyesi vardı. Adı Emine idi. Süleyman (a.s) taharet almak veya eşleriyle cima etmek üzere çıktığı zaman mührünü onun yanına bırakırdı. Süleyman’ın (a.s) mülkü mühründeydi. . Bir gün mührü yine onun yanına bırakıp çıktı. Arkasından denizlerde etkin olan Sahr isimli şeytan Süleyman’ın kılığına girerek cariyenin yanına geldi ve: Ey Emine! Mührümü ver, dedi. Mührü parmağına taktı. Sonra Süleyman’ın tahtına oturdu. Süleyman’ın da görünümü değişmişti. Bu yüzden, Emine isimli cariye Süleyman’ı tanımadı ve kovdu. Bu olay üzerine Süleyman (a.s) işlediği hatadan dolayı bütün bunların başına geldiğini anladı. Kapı kapı dolarak dilenmeye başladı. Ben Süleyman’ım, dediği vakit, üzerine toprak serpip sövüyorlardı. Sonra balıkçıların yanına gidip onlara hizmet etmeye başladı. Onların yanında kırk gün hizmet etti. Sonra şeytan uçarken mührü denize düşürdü, onu bir balık yuttu. O balığı da Süleyman yakaladı. Karnını yararken mührü gördü ve parmağına taktı. Hemen secdeye kapandı. Mülkü tekrar kendisine verildi. Bir kayayı oyup Sahr’ı içine koydu ve denizin dibine attı. Eğer bu hikâye, gerçeğe uygunluğuyla sahih ise, bu demektir ki Süleyman’ın (a.s) telvini çok şiddetliydi. Bu yüzden Yunus (a.s) ve Adem (a.s) gibi ağır bir imtihana tabi tutuldu. Hikâye, Yahudi hekimlerin ve ileri gelen bilginlerin uydurmalarından biridir. bu da, hikayelerle ilgili diğer temsilleri gibi uydurmadır. İysal, Salaman gibi temsiller ve teviller gibi. Yine de hikâyenin sahih mi uydurma mı olduğunu en iyi Allah bilir. Hikâyenin teviline gelince:

SÂD SURESİ • 1041

Süleyman, heyulani denizin ortasında bir ada olan bedenin Saydun şehrine saldırdı ve bu şehrin kralı, şan şöhret sahibi ve azgınlıkta ün salmış nefs-i emmareyi Allah yolunda cihat ederek öldürdü. Kralın Cerade isimli kızını esir aldı. Kız çekirge gibi uçan tahayyül gücüydü. Cisim ve eşya ağaçlarının tümünü, suretlerini maddelerinden ayırmak suretiyle soyuyordu. Bağları ve ekleri nedeniyle elleriyle bağlı ve hüzünlüydü. Süslenmesi ve nefsini koruması, ayrıca tahayyül aracılığıyla elde ettiği idrakleri itibariyle insanların en güzellerinden biriydi. Süleyman’ın etkisiyle Müslüman olmuştu. Yani akla boyun eğmişti. Vehim dininden dönmüştü. Böylece artık düşünen bir güce dönüşmüştü. Bu yüzden Süleyman onu kendine seçti. Kemali ona bağlı olduğu için de onu sevdi. Onun babası için üzülmesi, tabiatı gereği nefse meyletmesi ve hazlarının artık elinden kaçmış olmasından dolayı üzülmesi anlamındadır. Süleyman’ın şeytana (cine) onun için babasının bir suretini yapmasını emretmesi, onun da babasının giysilerine benzer giysileri bu surete giydirmesi, Sülayman’ın telvininin menşeine, nefse meyletmekle, kemaline kanmakla ve zamanı gelmeden nefsin hazlarıyla meşgul olmakla sınanmasına işarettir. Nitekim, Emirülmüminin Ali (a.s) şöyle buyurmuştur: “Hidayetten sonra dalalete düşmekten Allah’a sığınırız.” Şeytanın Süleyman’a itaat etmesi, nefsin, ilk kuvvetinde ve hevadan kaynaklanan hayatında olmasa da, ilk heyetine geri döndürülmesi hususunda vehmi kuvvetin onun emrine verilmesi anlamındadır. Çünkü perdeler içinde korunmakta ve inayete mazhar olmaktadır. Cerade’nin ve çocuklarının, krallığında gelenek olduğu gibi ona secde etmeleri, fikir gücünün ve sair bedensel kuvvetlerin nefse boyun eğerek, gözeterek, hizmet ederek ve ilk cahiliyede olduğu gibi hazların ona ulaşmasını temin ederek kulluk etmesi anlamındadır. Asaf’ın bunları Süleyman’a (a.s) haber vermesi ise, aklın, ölümünün yaklaşması sırasında kalbin dikkâtini telvine çekmesine işarettir. Suretin kırılması ve kadının cezalandırılması da, kalbin pişmanlık duyması ve halinden dolayı tevbe edip o halden uzaklaşarak Allah’a yalvarması, riyazet aracılığıyla nefsi kırması demektir. Tek başına çöle çıkması ise, kuvvetlerinin sükut etmesi sırasında bedenden soyutlanması anlamındadır. Külden döşek ve bu döşek üzerinde oturması da, bedensel alaka devam etmekle birlikte mizacın değişmesi ve

1042 • TEFSİRİ KEBİR / TE’VİLÂT

karışımların kül haline gelmesi anlamındadır. Emine adı verilen ümmü veled (çocuk anası cariye) ise, nefsani kuvvetlerden ibaret çocukların anası konumundaki beden tabiatıdır. Tabii işlerle uğraşırken, halvete girmek, eşiyle beraber olmak gibi bedensel zorunluluklarla ilgilenirken mührünü onun yanına bırakır. O bu mührü koruyacak güvenilirliğe (emine) sahiptir. Hakimiyetinin mühürde olması, manevi ve şekli kemalinin bedene bağlı olduğunun ifadesidir. Cariyenin yanına gelip mührü ondan alan şeytan, süfli heyuli denizin hakimi arz unsuru tabiatıdır. Süfli cihete meylettiği ve tıpkı bir taş gibi ağır olduğu için kaya (sahr) olarak isimlendirilmiştir. Bu şeytanın mührü takması, onu nefsine katmak suretiyle ona bürünmesi anlamındadır. Süleyman’ın tahtının üzerinde oturması, yüce Allah’ın, onun bedenini ölü olarak oturduğu yere, saltanatının tahtının üzerine atması demektir. Nitekim, yüce Allah şöyle buyurmuştur: “Tahtının üstüne bir ceset bıraktık.” … Süleyman’ın eski heyetinden farklı şekilde değişmesi, bedenin ayrılmasından sonra, cismani heyetlerin ve heyulani eserlerin, nefsani sıfatlardan artakalarak onun üzerinde kalmasına, fıtri nuranilikten ve asli heyetten farklılaşmasına işarettir. Mührü istemek üzere Emine’ye gelmesi, bedene meyli, bedeni sevmesi, ona özlem duyması anlamındadır. Emine’nin onu tanımayıp kovması ise, mizaç ortadan kaybolduğu için artık bedensel tabiatın hayatı kabul edememesi anlamına gelir. İhtiyaçlarını dilenmek üzere kapı kapı dolaşması, hazlara, bedensel lezzetlere meyli, nefsani heyetlerin varlığından dolayı onlara iştiyakla kapılması demektir. İnsanların onun yüzüne toprak serpmeleri ve sövmeleri ise, bu haz ve lezzetlerden yoksun kalması, bu şehvetleri tatmin edecek sebepleri yitirmesi anlamındadır. balıkçıların yanına gidip onlara hizmet etmesi, nutfeyle bağlantılı rahim karargâhına meyletmesi anlamına gelir. Kırk gün balıkçıların hizmetinde kalması, Rasulullah’ın (s.a.v) şu kutsi hadiste işaret ettiği yüce Allah’ın şu sözüne işarettir: “Adem’in çamurunu kırk gün boyunca kendi ellerimle yoğurdum.” Şeytan’ın uçması, unsuri tabiatın terkibe doğru hareket etmesi anlamındadır. Mührü denize düşürmesi, bedensel terkibin heyulani denizde dağılmasına işarettir. Balığın bu mührü yutması, rahmin, nutfeden ibaret olan bedensel maddeyi çekmesi anlamındadır. Balığın Süleyman’ın eline geçmesi; rahimde ona taalluk etmesi, ondan

SÂD SURESİ • 1043

beslenmek suretiyle rahmi istila etmesi ve onda tasarrufta bulunması demektir. Balığın karnını yarıp mührü alması ve onu parmağına takması, rahmin açılıp bedenin ondan çıkarak ona bürünmesi anlamına gelir. Secdeye kapanması ve mülkünün geri gelmesi ise, bununla kemalini elde etmiş olmasına, Allah’ın emrine uyup Onda fena bulmasına işarettir. Sahr’ı (kayayı) bir kayanın (sahrın) içine koyup denize atması, arz tabiatını kendi haline bırakması, cismin içinde mahpus, damgalanmış ve ağırlıktan ayrılmaz halde kalması, bedensel tabiatın varlığı esnasında heyulani denizde süfli cihete meyli demektir. Orada bırakması da, bir daha Emine’yi istila etmesinin ve mührü ondan almasının en azından bir süreye kadar mümkün olmaması anlamına gelir. “Yine o eski haline döndü.” Bu gelişmelerden sonra tecrit ve tezkiye ile Allah’a döndü ve “Rabbim! Beni mağfiret et…dedi.” taalluklarımın günahlarını, nurumu örten, saflığımı bulandıran karanlık heyetlerimi nurunla bağışla, ört. “Bana, benden sonra kimsenin ulaşamayacağı bir hükümranlık ver.” Sırf istidadıma özgü, hüviyetimin gerektirdiği ve bana özgü olduğu için de kimsenin ulaşamayacağı bir kemal ver. Bu, onun ulaşabileceği son noktaydı. “Şüphesiz sen, daima bağışta bulunansın.” Bütün istidatları bağışlarsın, senden istenen bütün kemalleri bahşedersin. Nitekim, yüce Allah şöyle buyurmuştur: “O size istediğiniz her şeyden verdi.” (İbrahim, 34) 36.37.38-Bunun üzerine biz de, istediği yere onun emriyle kolayca giden rüzgârı, bina kuran ve dalgıçlık yapan şeytanları, demir halkalarla bağlı diğer yaratıkları onun emrine verdik. 39- «İşte bu bizim bağışımızdır. İster ver, ister (elinde) tut; hesapsızdır» dedik. 40-Doğrusu onun, bizim katımızda büyük bir değeri ve güzel bir yeri vardır. “Onun emrine verdik.” heva rüzgârını onun emrine verdik. Bu rüzgâr “onun emriyle kolayca giderdi.” yumuşak, itaatkar ve boyun eğmiş olarak emrini yerine getirirdi. İstila ile, başkaldırmak ile sarsıcı bir şekilde esmezdi. Onun kastettiği ve irade ettiği “yere” giderdi. “Şeytanları…” nefsani kuvvetlerden Batıni cinleri “bina kuran” hendese ile ölçülü bir

1044 • TEFSİRİ KEBİR / TE’VİLÂT

şekilde bina yapan, ameli hüküm binalarını inşa eden, adil kanunların kaidelerini atan, “dalgıçlık yapan” heyulani kutsi âlemler denizlerine dalan ve onlardan külli ve cüzi anlamları, ameli ve nazari hikmetleri çıkaran şeytanları ve “diğer yaratıkları” nefsani ve tabii kuvvetlerden diğerlerini onun emrine verdik. “demir halkalarla bağlı” şeri kayıtlar halkalarına, akli riyazet zincirlerine bağlı diğer kuvvetleri, işçilerden, çalışmak üzere emre musahhar kılınmış zahiri insanları, fasıkları ve günahkârları zincirlere vurulmuş olarak onun hizmetine verdik. “İşte bu bizim bağışımızdır.” sırf bizim bağışımızdır. “ İster ver, ister tut…” yani düğümü çözmede ve düğümü bağlamada, vermede ve vermemede, özellikle eksiksiz kemal ve sırf bağış esnasında iradeni ve ihtiyarını serbest bırak. Yani fena sonrası beka halinde bahşedilmiş varlığa kavuştuğun zaman istediğin gibi hareket et. “Hesapsızdır.” senden hesap sorulmayacaktır. Çünkü sen bizimle kaimsin, bizim ihtiyarımızla ihtiyar etmektesin, bizim zatımız ve sıfatımızla tahakkuk etmişsin. “Doğrusu onun, bizim katımızda büyük bir değeri ve güzel bir yeri vardır.” ayetinin anlamı da budur. 41- (Rasûlüm!) Kulumuz Eyyub’u da an. O, Rabbine: Doğrusu şeytan bana bir yorgunluk ve eziyet verdi, diye seslenmişti. 42-Ayağını yere vur! İşte yıkanacak ve içilecek soğuk bir su (dedik). 43-Bizden bir rahmet ve olgun akıl sahipleri için de bir ibret olmak üzere ona hem ailesini hem de onlarla beraber bir mislini bağışladık. “Kulumuz Eyyub’u da an.” Bizim onu bir imtihana tabi tutuşumuzu zikret. Çünkü onun nefsi malının çokluğunu ileri sürüp kendini beğenmişlik telviniyle zuhur etmişti. Ya da zuhur eden nefis kâfirine karşı müdahane yapmıştı. Riyazet ve mücahedeyle nefsini beslemeyi terk etmişti. Bunun nedeni de tabiat kuvvetleri sürüsü onun bir yanında bulunuyordu. Yahut bu imtihana tabi tutuluşunun nedeni, istikameti esnasında nazari akıl ve kutsi nefis mazlumuna yardım etmemesiydi. Bütün bu ihtimaller zahiri tefsirlerde yer alan farklı rivayetlere göre belirginleşmiştir. Ancak bu rivayetleri bir noktada birleştirmek mümkündür. Eyyub (a.s) kötürüm hastalığına yakalanmıştı. Bedenine tabiat kuvvetleri kurtları düşmüştü. İyice zayıflamış ve beden döşeğine düşmüştü. Öyle ki sağlam yerleri kalbi ve dili kalmıştı. Yani asli fıtratı ve istidadı sağlam kalmıştı. O güne kadar edindiği kemalattan bir şey

SÂD SURESİ • 1045

kalmamıştı. “O, Rabbine…seslenmişti.” İstidadın derinliklerinde bulunan zorda kalmışlık ve muhtaçlık lisanıyla şöyle seslendi: “Doğrusu şeytan bana bir yorgunluk ve eziyet verdi.” yani vehmi vesveseyle istila etti. Bundan dolayı bu hastalıkla ve kötü ahlaktan ve perdelenmişlikten kaynaklanan bu eziyetle karşılaştım. “Ayağını yere vur.” sadr olarak isimlendirilen Ameli aklın beden arzına bakan tarafında yer alan kuvvetinle beden arzına vur, ameli ve nazari hikmetten ibaret iki pınar fışkırsın. “İşte yıkanacak…bir su.” Nefisleri temizleyen, tabiat kirlerinden arındıran, rezillik hastalıklarından beri ameli hikmet pınarı. “soğuk…bir su” hoş kokulu ve esenlik veren “içilecek” nazari hikmet pınarı. Yani yakin için faydalı, cehalet ve kötürümlük hastalıklarının yayılmasını önleyen ilim… Onunla yıkanır ve içersen, Allah’ın izniyle dışın da için de hastalıklardan kurtulur. Sağlığına ve eski gücüne kavuşursun. “ … Ona… ailesini… bağışladık.” Rivayete göre Eyyub’un (a.s) yedi oğlu ve yedi kızı vardı. Eyyub’un (a.s) tabi tutulduğu bu imtihanda ev üzerlerine çöktü ve öldüler. Sonra uğradığı eziyet giderilirken, kemalat malları ona iade edilirken Allah onları diriltti. Bu, telvin ve bedensel tabiatın istilası sırasında ölen ruhani ve nefsani kuvvetlere işarettir. Ya da en büyük telvine ulaşma ve bedenin harap olması düzeyinde helak olmalarına yönelik bir işarettir. Kurtların kalbi ve fıtri istidat dili dışındaki tüm bedenini yemesi esnasındaki helak oluşa işaret etmiş de olabilir. Böylece pişmanlığı, sıhhat ve güç haline dönüşü, hastalık ve kötürümlüğün yukarıda sözü edilen pınarların suyundan içip yıkanması suretiyle giderilmesiyle yeniden dirilmiş oldular. “Hem de onlarla beraber bir mislini bağışladık.” Faziletli melekeler, övgüye değer ahlak ve güzel sıfatlar edinmesi suretiyle onların bir mislini daha bağışladık. Böylece nefsani tabii kuvvetler de ikinci dirilişte, fani bedensel kuvvetleri meydana gelişinde ruhani kuvvetlere dönüştüler. “Bizden bir rahmet olmak üzere…” istidadının istediği kemalatı verdik. “bir ibret” bir hatırlatma olmak üzere “olgun akıl sahipleri için” cismani madde kabuklarından sıyrılmış yalın hakikâtlerin sahiplerine bir uyarı olmak üzere bahşettik. Ki onlar kalbin duymasıyla anlarlar. Böylece onun haline bakıp kendi halleri açısından ibret alırlar. Fıtratlarında bulunan bilgileri hatırlarlar.

1046 • TEFSİRİ KEBİR / TE’VİLÂT

44-Eline bir demet sap al da onunla vur, yeminini böyle yerine getir. Gerçekten biz Eyyub’u sabırlı (bir kul) bulmuştuk. O, ne iyi kuldu! Daima Allah’a yönelirdi. “Eline bir demet sap al…” Bazı rivayetlere göre, Eyyub (a.s) hastalığı sırasında, iyileştiğinde karısına yüz değnek vuracağına dair yemin etmişti. Ancak yemin etmesinin sebebi hakkında ihtilaf vardır. Bazıları, ihtiyacı için bir yere gittiğinde gecikmişti de bu yüzden Eyyub böyle yemin etmişti. Bazılarına göre, şeytan, kendisine secde etmesi durumunda yok olan mallarının geri geleceğini telkin etmişti. Bazılarına göre, Kadın, Eyyub’un (a.s) sağlam iken sevdiği iki zülfünü iki ekmek karşılığında sattığı için Eyyub Nebiy bu şekilde yemin etmişti. Kimine göre de kadın Eyyub’dan şarap içmesini istemişti. Bütün bu rivayetler, nefsin zuhur etmesi sırasında ağırdan almak, itaat etmekte yüksünmek veya vehim şeytanına itaat etmek, hazların temennisinde ona uymak ve kalbin beden mezarından kalkarken bağlandığı şeyleri, faydalı ilimlerden ve faziletli amellerden oluşan olgulara teşvik eden heyetlerden arınmayı, miktarı az ve basit hazları değiştirmeyi terk etmek suretiyle telvine kapılmasına işaret etmektedirler. Yahut nefsin hazlarını celb etmek, heva şarabını içmek yahut aklı muhalif şeylere meyletmek suretiyle telvine düşmesine işaret etmektedir. Eyyub’un (a.s) yemini, nefse muhalefet etmeyi, onu riyazetle yormayı, acı veren cehdlerle edeplendirmeyi adamasına işarettir. Yahut istidadında olan tecride, riyazetle arınmaya, nefsi ahlakla ve adapla terbiye etme, ilk ahit ve fıtri misak hükmü gereğince acı verecek şekilde nefse muhalefet etme azimetine yönelik sevgisine işaret etmektedir. Bir demet sap alıp onunla karısına vurması, ruhsata, kolaylık ve hoşgörü yolunun izlenmesinin gerekliliğine işarettir. Yani huyları değiştirirken orta yolu tutmaya, riyazette ve nefse muhalefette itidalli davranmaya işarettir. Bunun nedeni de istidadın saflığı, nefsin şerefi, cevherinin asaletidir. Bu yüzden onunla muamele ederken aşırı gitmemek, altından kalkılmaz zor kararlar vermemek gerekir. Nitekim Rasulullah (s.a.v) şöyle buyurmuştur: “Hafif, hoşgörülü ve kolay dinle gönderildim.”

SÂD SURESİ • 1047

“Yeminini böylece yerine getir.” külli terbiyeyi terk etmek, kemal talebinde kararlılıkta eksik kalmak ve fıtri adağa vefasızlık etmek suretiyle yeminin bozmamış olursun. “Biz Eyyub’u sabırlı bulmuştuk.” İmtihan esnasında ve kemal talebi sürecinde sabırlı bulmuştuk. Bu yüzden ona merhamet ettik. Her talep eden sabretmez çünkü. “ (O), ne iyi kuldu.” Arınmak, silinmek ve fena bulmak suretiyle Allah’a dönmenin çabası içindeydi. 45- (Ey Muhammed!), Kuvvetli ve basiretli kullarımız İbrahim, İshak ve Ya’kub’u da an. 46-Biz onları özellikle ahiret yurdunu düşünen ihlâslı kimseler kıldık. 47-Doğrusu kimselerdendir. onlar bizim katımızda seçkin iyi (hayırlı)

48-İsmail’i, Elyesa’yı, Zülkifl’i de an. Hepsi de iyilerdendir. 49-İşte bu, bir hatırlatmadır. Doğrusu Allah’a karşı gelmekten sakınanlara güzel bir gelecek vardır. 50-Kapıları yalnızca kendilerine açılmış Adn cennetleri vardır. 51-Onlar koltuklara yaslanıp kurularak orada birçok meyveler ve içecekler isterler. 52-Yanlarında, eşlerinden başkasına bakmayan, kendilerine yaşıt güzeller vardır. 53-İşte, hesap günü için size vaat olunan şeyler bunlardır. 54-Şüphesiz bu, bizim verdiğimiz rızıktır. Ona bitmek ve tükenmek yoktur. “Kullarımızı…an.” İnayet ehli has kullarımızı an. Onlar “Kuvvetli ve basiretli” idiler. Yani amel ve ilim sahibiydiler. Çünkü amel el ile, ilim ise göz ve bakmak ile ilgilidir. (ayette eyd ve ebsar geçiyor). Yani onlar ameli ve nazari kemalat sahibiydiler. “Biz onları…ihlaslı kimseler kıldık.” Nefsi sıfatları şaibesinden ve benlik bulanıklığından arındırdık. Gerçek sevgiyle bize has olmalarını sağladık. Bizden başkasının onlarda bir payı yoktur. Arız sevgiyle başkasına eğilim göstermezler, ne kendilerine ne de başkasına. Çünkü bulanmamış sırf onlara özgü bir hasletleri vardır. Bu da “ahiret yurdunu düşünen…” kimseler olmalarıdır. Baki ve

1048 • TEFSİRİ KEBİR / TE’VİLÂT

yurdu ve asli karargâhı sürekli düşünürler. Yani biz onları kendi rızamıza özgü kıldık, çünkü onlar kutsi âlemi düşünüyorlardı, pislik kaynağından yüz çeviriyorlardı, bizim nurlarımıza yönelmişlerdi. Dünyaya, dünyanın zulmetine asla iltifat etmezlerdi. “Doğrusu onlar bizim katımızda…” teklik huzurunda seçtiğimiz “kimselerdendir.” Çünkü biz onlar gibilere yakınız. Onlar “hayırlı / iyiler…” şer, mümkünlük, yokluk ve sonradan olmalık şaibelerinden beri kimselerdir. “İşte bu, bir hatırlatmadır.” Yani, bu, geçmişlerden özel inayete mazhar olmuş Allah ehline özgü zikrin bir bölümüdür. “Doğrusu Allah’a karşı gelmekten sakınanlara..” yakınlık ve ikrama mazhara olma sergilerine ulaşanların dışında, kendi nefislerinin sıfatlarından arınıp müşahede ile ruh cennetinde ona nazar edenlere “güzel bir gelecek vardır.” kalp makamında sıfat cennetinde güzel bir akıbet vardır. “Adn cennetleri vardır.” ebedi, kalıcı cennetler vardır onlar için. “Kendilerine açılmış”tır, kapıları tecellilerle. Oraya, ahlaki fazilet ve kemalat yollarından girerler. “Onlar koltuklara yaslanıp kurularak orada…” makam koltuklarına yaslanırlar. “ birçok meyveler… isterler.” Lezzetli keşiflerden isterler. “ve içecekler…” vasıflara özgü muhabbetten içecekler isterler. “Yanlarında, eşlerinden başkasına bakmayan…” kutsi eşler ve onlarla aynı mertebede bulunan feleki ve insi nefisler vardır. “kendilerine yaşıt.” Kendileriyle aynı mertebede olan güzeller vardır. “Hesap günü için…” İlahi sıfatlardan karşılık alacağınız vakit. Beşeri sıfatlarınızdan fena bulmanız oranında İlahi sıfatlardan size karşılıklar verilecektir. “Ona bitmek ve tükenmek yoktur.” çünkü maddi değildir. Bu yüzden kesintiye uğramaz. 55-Bu böyle; ama azgınlara kötü bir gelecek vardır. 56-Onlar cehenneme girecekler. Orası ne kötü bir kalma yeridir. 57-İşte bu; kaynar su ve irindir. Onu tatsınlar. 58-Buna benzer daha türlü türlü başkaları da vardır. 59- (İnkârcıların liderlerine:) İşte bu sizinle beraber cehenneme girecek topluluktur (denildiğinde, liderler:) Onlar “merhaba” rahat yüzü görmesin (derler). Onlar mutlaka ateşe gireceklerdir. 60- (Liderlere uyanlar ise:) Hayır, asıl siz “merhaba” rahat yüzü görmeyin! Onu bize siz sundunuz! Ne kötü bir yerdir! derler.

SÂD SURESİ • 1049

61-Yine onlar: Rabbimiz! Bunu bizim önümüze kim getirdiyse onun ateşteki azabını iki kat artır! derler. 62- (İnkârcılar) derler ki: Kendilerini dünyada iken kötülerden saydığımız kimseleri burada niçin görmüyoruz? 63-Alaya aldığımız onlar değil miydi? Yoksa (buradalar da) onları gözden mi kaçırdık? 64-İşte bu, cehennem ehlinin tartışması, şüphesiz bir gerçektir. “Bu…” , cennetin ve cennet ehlinin vasfına ilişkin bir bölümdür. “Ama…” , nefsin sıfatlarıyla, bu sıfatları izhar etmekle sınırlarını aşan, Hakk’ın yüceliği ve büyüklüğüyle didişen, üstünlük taslayan ve kibirlenen azgınlar için “Kötü bir gelecek vardır.” amellerin sonuçlarından ibaret tabiat cehennemine ve heyulani karanlık ateşlerine gireceklerdir. “Onlar…gireceklerdir.” Lezzetleri yitirip acılar bulmak suretiyle bu cehenneme gireceklerdir. “İşte bu; kaynar su…onu tatsınlar.” heva ve cehalet kaynar suyudur. “irindir…” zulmani heyetler ve cismani tortular irinidir. “Buna benzer…” rezil olma ve “başkaları da vardır.” azap vardır. bu türden başka azaplar da çekeceklerdir. Ya da aynı türden başka acılar da, alçaklık ve yoksunluk içinde türlü azaplar göreceklerdir. “İşte bu…topluluktur…” size tabi olan, size benzeyen kötü tabiatlara, karakterlere sahip türlü rezillikler işleyenler kimselerdir. “Sizinle beraber…girecek…” tir. Sizinle beraber maddi lezzetlere ve aşağılayıcı durumlara girecek kimselerdir. Tağutlar, azgınlar şöyle derler: “Onlar rahat yüzü görmesinler…” azapları çok şiddetli, büyük bir darlık ve sıkıntı içinde oldukları için. Ayrıca görünümleri alabildiğine çirkin, birbirlerine dair haberler ürkütücü olduğu için birbirlerinden kaçarlar. “ ..Derler…” tabi olanlar “hayır, asıl siz rahat yüzü görmeyin!” azabınız kat kat ve kötü karakterleriniz kökleşmiş olacağı için asıl siz rahat yüzü görmeyeceksiniz. “Onu bize siz sundunuz!” bizi saptırdınız, bu tür kötü ameller işlemeye bizi teşvik ettiniz. Bu karşılıklı konuşmalar sözlü olarak gerçekleşebileceği gibi hal diliyle de gerçekleşebilir. Onlarla alay eden adamlar ise tevhid ehli yoksullar, muhakkik baldırı çıplaklardır. Dünya hayatında kötüler onlara düşmanlık ederlerdi. Çünkü Allah’tan başkasına yöneltme amaçlı saptırmalarına karşı çıkarlardı.

1050 • TEFSİRİ KEBİR / TE’VİLÂT

Maksatlarına aykırı hareket ederlerdi. Onların geleneklerini ve isteklerini reddederlerdi. Bilakis “gözden kaçırdı…”lar. Bedensel örtülerle, tabii olgularla soyut hakikâtlerinden ve kutsi zatlarından perdelendikleri için onları göremiyorlardı. Çünkü genel adetlerle ve cahili yollarla onların yollarından ve hayat tarzlarından da perdelenmişlerdi. Bu yorum, ayetin orijinalinde yer alan “em=yoksa” edatının münkati (önceki hükümden kopuk) olması durumunda geçerlidir. Cehennem ehlinin belirtilen tarzda tartışıp atışmaları haktır, gerçektir, çünkü onlar zıtlar âleminde ve inat mahallindedirler. Muhtelif tabiat kayıtlarıyla, değişik kuvvetlerin, birbiriyle didişen hevaların, birbiriyle çekişen eğilimlerin eliyle bağlanmış esirlerdirler. 65- (Rasûlum!) De ki: Ben sadece bir uyarıcıyım. “O” Allah’dan başka bir ilah yoktur. Tek ve Kahhar olan O’dur. 66-Semavat’ın, arz’ın ve ikisi arasında bulunanların Rabbi (olan Allah) “Aziz”dir, çok bağışlayıcı, merhametli “Rahiym”dir. 67-68- De ki: Bu büyük bir haberdir. Ama siz ondan yüz çeviriyorsunuz. 69-Onlar orada tartışırken benim mele-i a’lâ hakkında hiçbir bilgim yoktu. 70-Ben ancak apaçık bir uyarıcı olduğum için bana vahyolunuyor. 71-Rabbin meleklere demişti ki: Ben muhakkak çamurdan bir insan yaratacağım. 72-Onu tamamlayıp, içine de ruhumdan üfürdüğüm zaman, derhal ona secdeye kapanın! 73-Bütün melekler toptan secde ettiler. 74-Yalnız İblis secde etmedi. O büyüklük tasladı ve kâfirlerden oldu. 75-Allah: Ey İblis! İki elimle yarattığıma secde etmekten seni men eden nedir? Böbürlendin mi, yoksa yücelerden misin? dedi. 76-İblis: Ben ondan hayırlıyım! Beni ateşten yarattın, onu çamurdan yarattın, dedi.

SÂD SURESİ • 1051

“Ben sadece bir uyarıcıyım.” Sizi kendime çağırmıyorum. Sizi doğru yola iletecek, hidayete ulaştıracak bir gücüm de yoktur. Çünkü ben nefsimden ve gücümden fena bulmuşum. Allah ile ve sıfatlarıyla inzar etmek, uyarmakla kaimim. “Başka bir ilah yoktur…” varlıkta başka tanrı yoktur, “tek olan Allah’tan başka…” zatıyla tek olan “Kahhar” kendisinden başka her şeyi vahdaniyetinde yok etmek suretiyle kahreden Allah’tan başka ilah yoktur. “Rabbi” dir. Allah her şeyin Rabbidir. Her şeyi birliğinin huzurunda, isimlerinden (esmalarından) biriyle terbiye eder. “üstündür…” perdelenmişe gücüyle galip gelir. Celalinin örtüleri altında ona, kendisini perdelediği şeyle azap eder. Çünkü, intikam alan kahharın huzurunda rububiyet feyzini ve perdelenmiş kimsenin azap satvetini hakkeder. “çok bağışlayıcıdır.” Fıtratının nuru içinde kalanları, bu yüzden içinde nurani bir koku kaldığı için mağfiret nurunu kabul etmeye yatkın kimseleri cemalinin tecellileri nurlarıyla nefsin karanlıklarını örter. “De ki: Bu…” zati ve sıfati tevhid olarak sizi kendisiyle uyardığım bu şey “büyük bir haberdir. Ama siz ondan yüz çeviriyorsunuz.” Sonra Rasulullah’ın (s.a.v) Nebiyliğinin doğruluğunun kanıtı olarak mele-i ala’daki tartışmadan, cehennemliklerin çekişmelerinden haberdar oluşu gösteriliyor. Bu arada cehennemliklerin çekişmesi “şüphesiz bir gerçektir.” denilirken, mele-i ala’daki tartışma için de “onlar orada tartışırken…” deniliyor. Çünkü, cehennemliklerin tartışması hakikidir ve hiçbir zaman uzlaşmayla son bulmaz. Ama mele-i ala’daki tartışma, meleklerin Adem’in (a.s) kendi kemallerinden üstün olan kemalini bilmemelerinden kaynaklanan arızi bir tartışmadır ve meleklerin “Seni noksan sıfatlardan tenzih ederiz, senin bize öğrettiklerinden başka bizim bilgimiz yoktur.” (Bakara, 32) demeleri üzerine de uzlaşmayla sonuçlanmıştır. “Ben size, muhakkak semâvat ve arzda görülmeyenleri (oralardaki sırları) bilirim… dememiş miydim?” ayetine gelince, Bakara suresi kapsamında bu kıssayı tevil ederken onu da ele aldık. Meleklerin Adem’e (a.s) secde etmeleri ise, ona saygı sunmaları, emrine girmeleri, boyun eğmeleri anlamındadır. Çünkü kendi kemallerinden üstün olan Adem’in (a.s) kemali onlar açısından açığa çıkmıştı. Buna karşılık İblis’in Adem’e secde etmeye yanaşmaması, büyüklenmesi ise, vehim

1052 • TEFSİRİ KEBİR / TE’VİLÂT

şeytanının Adem’e boyun eğmemesi, emrine girmemesi anlamındadır. Bunun nedeni de İblis’in madde tabiatına sahip olarak Adem’in (a.s) hakikâtine karşı perdelenmiş olmasıdır. Bu yüzden yüce Allah onun hakkında “Kâfirlerden oldu.” buyuruyor. “İki elimle yarattığım…” onu cemal ve celal, kahır ve lütuf gibi bütün mütekabil sıfatlarımla yarattım. Ki onlar da kahır ve muhabbet sıfatlarımın kapsamına girerler. Böyle olmasının nedeni, İlahi cem esnasında birlik huzurunda hasıl olmayı gerçekleştirmesidir. Ama mele-i ala’nın hali bundan farklıdır. Çünkü onlardan kahır sıfatıyla yaratılan lütfa, lütuf sıfatıyla yaratılan da kahra güç yetiremez. “Böbürlendin mi?” büyüklenme ve üstünlük taslama duygusu mu sana arız oldu? “Yoksa” ondan üstün olanlardan mısın? Bu perdelenmiş şu cevabı veriyor: Ben asıl itibariyle ondan üstünüm, daha hayırlıyım. Bu cevabı vermesinin nedeni de, Adem’in beşeriyetine muttali olmasına karşın soyut hakikâtine muttali olmamasıdır. Hiç kuşkusuz, melun İblis’in yaratıldığı ateş kökenli hayvani ruh, yoğun bedensel maddeden daha hayırlıdır. Ama İlahi cem ve ruhani lütuftan perdelenmiş olması İblis melununu büyüklük taslamaya yöneltmiş, neticede kıyas yaparak insanlara secde etme hususunda Allah’a isyan etmiştir. 77.78-Allah: Çık oradan (cennetten)! Sen artık kovulmuş birisin, ceza gününe kadar lânetim senin üzerindedir! buyurdu. 79-İblis: Ey Rabbim! O halde tekrar diriltilecekleri güne kadar bana mühlet ver, dedi. 80.81-Allah: Haydi, sen bilinen güne kadar mühlet verilenlerdensin, buyurdu. 82.83-İblis: Senin mutlak kudretine and olsun ki, onlardan ihlâsa erdirilmiş kulların bir yana, hepsini mutlaka azdıracağım, dedi. 84.85-Doğrusu-ki ben hep doğruyu söylerim-mutlaka sen ve sana uyanların hepsiyle cehennemi dolduracağım! buyurdu. Racim (kovulmuş) ve lain (lanetlenmiş); tabii örtülere bulanmak ve heyulani varlıklarla perdelenmek suretiyle pis maddelerden münezzeh kutsi huzurdan uzaklaştırılmış kimse demektir. Bu yüzden lanetin vakti din gününe kadar olmak şeklinde tespit edilmiş, lanetin son sınırı din

SÂD SURESİ • 1053

günü olarak belirlenmiştir. Çünkü diriliş ve ceza vakti, ruhun bedenden ve bedensel maddelerden arınması zamanıdır. Bu gerçekleştiği zaman, İblis’in insan üzerinde tasallutu kalmaz. İblis’e belirlenen bu vakitte boyun eğilir, emrine girilir. Bu zamanın sonu büyük kıyamettir. Artık o zaman İblis melun olmaz. Nitekim, Rasulullah (s.a.v) şöyle buyurmuştur: “Benim şeytanım benim huzurumda Müslüman oldu”. İnsanları yoldan çıkarması için şeytana süre vermek ve lanet, bu vaktin girmesiyle son bulur. Ama yüce Allah’ın kendine has kıldığı, nefsani tortulardan, beşeri ve benlik perdelerinden kurtardığı, fıtratlarını yaratılış zulmetine bulanmaktan arındırdığı inayet ehli olan kimselere gelince, şeytanın onları yoldan çıkarması bırakın sonda, başta dahi mümkün değildir. Orada İblis’in Müslüman olup boyun eğmesiyle birlikte lanet hali ortadan kalksa da onun cehennemlik oluşu durumu ortadan kalkmaz, çünkü heyulani tabiatı ve cismani maddesi ondan ayrılmaz. Kesinlikle arınmaz. Ama vesvese ve ilka yoluyla akıl semasına ve ruhani ufka ulaşsa da, nefis cennetinde yoldan çıkarmak şeklinde Adem’le temasa geçse de bu makamdan da kovulur. “Çık oradan! Sen artık kovulmuş birisin.” Ayrıca, İblis’in insanları yoldan çıkarıp saptıracağını söylerken Allah’ın izzetine yemin etmesinin sebebi, onun celal perdeleriyle ve büyüklük örtüleriyle böbürlenmesidir. Çünkü İblis nurlar bulutunda kaybolup bunları idrak etmekten alıkonmuştu. Buna karşılık yüce Allah da cehennemi onunla ve ona tabi olanlarla dolduracağını buyururken değişmez zorunlu Hak oluşu üzerine yemin ediyor. Çünkü bu böbürlenme onlardan, onlar da cehennemden ebediyen ayrılmazlar ve bu değişmez, başkalaşmaz hal üzerinde sonsuza kadar kalırlar. Zatiyle arınmış olanın arınmışlığı ve tabiatıyla taalluk edenin taalluk edişi zatların, aynların ve hakikâtlerin ezelden gerektirdiği olgular olup arızi değildirler ve ebediyen böyle kalırlar. 86- (Rasûlum!) De ki: Buna karşılık ben sizden bir ücret istemiyorum. Ve ben olduğundan başka türlü görünenlerden de değilim. 87-Bu Kur’an, ancak âlemler için bir öğüttür. 88-Onun verdiği haberin doğruluğunu bir zaman sonra çok iyi öğreneceksiniz.

1054 • TEFSİRİ KEBİR / TE’VİLÂT

“De ki: Buna karşılık ben sizden bir ücret istemiyorum.” Bunda benim kişisel bir amacım yoktur. Çünkü Hak ile tahakkuk etmiş kâmil kimsenin sözleri bizzat kastedilirler, herhangi bir amaçla malul değildirler. “Ve ben olduğundan başka türlü görünenlerden de değilim.” Üzerlerine kemalleri giydiren, nefisleri ve nefislerinin sıfatlarıyla kendilerini izhar eden ve Allah’ın kemalatının kendi nefislerinde olduğunu iddia eden yapmacık davranışlarda bulunan kimselerden değilim. Bilakis, ben nefsimden ve sıfatlarından fena buldum. Bu yüzden o sözleri benim lisanımla söyleyen Allah’dır. “Onun verdiği haberin doğruluğunu bir zaman sonra çok iyi öğreneceksiniz.” Küçük kıyamet veya büyük kıyamet koptuğu zaman öğreneceksiniz, çünkü onun tevili o sırada ortaya çıkacaktır.

ZÜMER SURESİ • 1055

ZÜMER SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Bu Kitab’ın tafsile indirilmesidir, izzet “Azîz” ve hikmet sahibi “Hakiym” Allah tarafındandır. 2- (Rasûlüm!) Muhakkak ki Kitab’ı sana hakk olarak indirdik. O halde sen de dini “O” Allah’a has kılarak (ihlâs ile) kulluk et. 3-Dikkât edin, hâlis dîn yalnız Allah’ındır. O’nu bırakıp kendilerine birtakım dostlar “veliler” edinenler: Onlara, bizi sadece Allah’a yaklaştırsınlar diye kulluk ediyoruz, derler. Muhakkak Allah, ayrılığa düştükleri şeylerde aralarında hüküm verecektir. Şüphesiz Allah, yalancı ve kâfir kimseyi hidayete iletmez. 4-Eğer Allah bir evlât edinmek isteseydi, elbette yarattıklarından dilediğini seçerdi. O, Subhan’dır. O, Tek ve Kahhâr olan Allah’dır. Bu, Furkani akıl kitabının gaipler gaybından sana izhar edilmesi suretiyle “indirilmesidir.” “Allah tarafından…” birlik huzurundan. “İzzet…sahibi” gaybının gaybında celal örtüleriyle perdelenmiştir. “Hikmet sahibidir.” Orada gizli olan, ama indirmeler mertebelerinde ortaya çıkan hikmetlerin sahibidir. “Hakk olarak…” Hakk’ın gizli olmasından sonra sende zuhur etmesi şeklinde onu sana indirdik. “O halde sen de…Allah’a kulluk et.” Sana zatıyla tecelli edip de mahlukatından tek bir kimse kalmadığı zaman, zati kulluğu sırf O’na özgü kıl. “Has kılarak…” sadece O’na yönelik gerçekleştirerek “dini…” sırf O’nun için kılarak, başkalık ve ikilik şaibelerinden arındırarak O’na kulluk et. Yani, zatı ile O’nu müşahede etmek suretiyle O’na ibadet et. Sıfatlarının tecellilerini O’nun ayniyle mütalaa et. Kelamını O’nunla oku. O takdirde seyrin Allah’ın seyri, dinin Allah’ın dini, fıtratın da Allah’ın zatı olur. “Dikkât et, halis din yalnız Allah’ındır.” Başkalık ve benlik şaibelerinden arınmış din yalnız Allah’ındır. Senin değildir din, çünkü sen külli olarak O’nda fena bulmuşsun. Senin zatın, sıfatın olmadığı gibi

1056 • TEFSİRİ KEBİR / TE’VİLÂT

din de senin değildir. Aksi takdirde din hakiki anlamda halis olmaz ve de Allah için olmaz. “…Edinenler…” çoklukla vahdetten perdelenen, yaklaşmak için sevgiyle başkasını veli edinen, onu Allah’a ulaşmak için vesile kılan kimselere gelince “Allah…aralarında hüküm verecektir.” Kulluk sundukları varlıklar kendileriyle birlikte haşredildikleri zaman, sıfatları, sözleri ve fiilleri itibariyle ihtilaf ettikleri şeyler hususunda aralarında hükmünü verecektir. Onlardan her biri dost edindiği abid ve mabudu ikrar edecektir. Batıl ehli kimse diğer batıl ehli olanlarla birlikte cehenneme girecektir. Hak ehli olan kimse de diğer hak ehli kimselerle birlikte cennete girecektir. Her biri kendisine hakim olan vasfıyla, yanında durduğu şeyle ve perdelendiği hususla cezalandırılacaktır. Her birinin vasfı ve yanında durduğu şey farklı olacaktır. “Muhakkak Allah….hidayete iletmez.” kurtuluşa, nur âlemine, sıfat ve zat tecellilerine iletmez “yalancı ve kâfir kimseyi” . Çünkü bu kimse Allah’tan uzaktır, rezillikler karanlığıyla perdelenmiştir. Nefsin sıfatlarından dolayı nurdan uzaklaşmıştır. Artık hidayeti kabul etmesine imkân yoktur. “O yüce “Subhan”dır…” eşten, benzerden münezzehtir. Çocuk edinmekten beridir. Çünkü birlik zatının vazgeçilmez özelliğidir. O birliğiyle başkasını kahreder. Varlıkta benzerlik yok iken vacibu’l vücudlukta olur mu hiç? 5-Allah, “semavat’ı” gökleri ve “arz’ı” yeri Hakk ile yarattı. Geceyi gündüzün üzerine örtüyor, gündüzü de gecenin üzerine sarıyor. Güneşi ve ayı emri altına almıştır. Her biri belli bir süreye kadar akıp gider. Uyanık olun! O, Azîz’dir, ve çok bağışlayan “Gaffar”dır. 6-Allah sizi bir tek nefisten (Âdem’den) yarattı, sonra ondan da eşini yarattı. Sizin için hayvanlardan sekiz eş meydana getirdi. Sizi de annelerinizin karınlarında üç katlı karanlık içinde çeşitli safhalardan geçirerek yaratıyor. İşte bu yaratıcı, Rabbiniz Allah’dır. Mülk O’nundur. İlah yoktur, O’ndan başka… Öyleyken nasıl oluyor da (Hakk’dan O’na kulluktan) çevriliyorsunuz? “Allah, semavat’ı ve arz’ı Hakk ile yarattı.” Semavat ve arz mazharlarında zuhur etmek, onların suretleriyle perdelenmek, tümünü kudreti ve fiiliyle çekip çevirmek suretiyle yarattı. “Güneşi ve ayı emri altına almıştır.” Hakimiyeti ve malikiyeti ile onları emrine amade kılmıştır. O’ndan başkasının zatı, sıfatı ve fiili yoktur. Bu da O’nun birliğinin, vahdaniyetinin delilidir. “Agah ol (uyanık ol)! O, azizdir.” Güçlüdür ki her şeyi kahrının satvetiyle kahreder. Çok bağışlayan “Gaffar”dır.” Zatının ve sıfatlarının nuruyla onları örter. Böylece O’nunla

ZÜMER SURESİ • 1057

birlikte başkası diye bir şey kalmaz. Yarattıklarının suretleriyle perdelendiği için yarattıkları açısından erişilmez üstündür. “Gaffar’dır” dilediği kimsenin varlığının günahlarını ve sıfatlarını örter ve onun üzerine sıfatları ve zatıyla tecelli eder. “Allah sizi bir tek nefisten yarattı.” Bundan maksat hakiki Adem’dir. Yani konuşan (akıl sahibi) külli nefistir. Cüzi nefisten ondan doğmuşlardır. “Sonra ondan da eşini yarattı.” Hayvani nefsi ondan var etti. “Sizin için…meydana getirdi.” Onların suretlerini levhi mahfuzdan sizin için indirdi. Varlık âleminde bulunan her şey gayb âleminden indirilmiştir. “Çeşitli safhalardan geçirerek yaratıyor.” Yaratılış sürecini aşamalarından geçirerek sizi yaratıyor. “Üç katlı karanlık içinde…” cismani tabiattan, nebati nefisten ve hayvani nefisten oluşan üç karanlık içinde çevirerek sizi yaratıyor. “İşte bu…” sizin suretlerinizin, şekillerinizin yaratıcısı, biçim vericisidir. O kudretiyle tasarruf eder, melekutu ile emrine alır, hakimiyetiyle boyun eğdirir. İsimleri ve sıfatlarıyla vahdetten kesret çıkarır. Takdir edip hükme bağladığını fiilleriyle indirir. O, bütün sıfatlarıyla mevsuf zattır ve isimleriyle size Rablık eder. “Mülk Onundur.” Mülk üzerinde fiilleriyle tasarrufta bulunur. “İlah yoktur O’ndan başka…” Varlıkta tek var O’dur. O’ndandır.“ Öyleyken nasıl oluyor da çevriliyorsunuz?” başkası “ilah” diye bir şey olmadığı halde nasıl oluyor da O’na kulluk etmeyi bırakıp başkasına kulluk etmeye yöneliyorsunuz? 7-Eğer inkâr ederseniz, şüphesiz Allah, size muhtaç değildir. Bununla beraber O, kullarının küfrüne razı olmaz. Eğer şükrederseniz sizden bunu kabul eder. Hiçbir günahkâr diğerinin günahını çekmez. Nihayet, hepinizin dönüşü gidişi, Rabbinizedir. Yaptıklarınızı O size haber verir. Çünkü O, kalplerde olan her şeyi hakkıyla bilendir. 8-İnsanın başına bir sıkıntı gelince, Rabbine yönelerek O’na yalvarır. Sonra Allah kendisinden ona bir nimet verince, önceden yalvarmış olduğunu unutur. Allah’ın yolundan saptırmak için O’na eşler koşar. (Ey Muhammed!) De ki: Küfrünle biraz eğlenedur; çünkü sen, muhakkak cehennem ehlindensin! 9-Yoksa geceleyin secde ederek ve kıyamda durarak ibadet eden, ahiretten çekinen ve Rabbinin rahmetini dileyen kimse (o inkârcı gibi) midir? (Rasûlum!) De ki: Hiç bilenlerle bilmeyenler bir olur mu? Doğrusu ancak akıl sahipleri bunları hakkıyla düşünür.

1058 • TEFSİRİ KEBİR / TE’VİLÂT

“Eğer inkâr ederseniz…” ve kendi sıfatlarınız ve zatlarınızla perdelenirseniz, şüphesiz Allah’ın zuhuru ve kemali itibariyle sizin zatlarınıza ve sıfatlarınıza ihtiyacı yoktur. Çünkü sizin zatlarınız ve sıfatlarınız özleri itibariyle fanidirler. Bırakın Allah’ın onlara muhtaç olmasını, Allah olmadan bir şey değildirler. Allah ise zatı ile ve zatı için zahirdir. Hakikâtiyle batındır. Ayniyle kemalinden dolayı müşahede edilir. “O, kullarının… razı olmaz…” perdelenmelerine razı olmaz. Çünkü perdelenme onların helak olmalarının, malik adlı meleğin ve zebanilerin tutsağı olmalarının sebebidir. Kullar, O’nun nurunu kabul etmedikleri sürece Allah’ın rızası onlara taalluk etmez, dolayısıyla cennete giremezler. “Eğer şükrederseniz…” onun nimetlerini görürseniz, Onun feyzini kabul edecek istidada sahip olmak için onları O’na itaat etme hususunda kullanırsanız, sizin şükrünüzden razı olur ve onlarla sıfatlanmanız için sıfatlarıyla size tecelli eder. Böylece rıza makamına ulaşır, cennete girersiniz. Küfrün sorumluluğu sadece size aittir. Şükrün semeresi ise tamamen sizin lehinizedir. Şimdi bu perdelenmiş nankör kâfir mi daha üstündür? “Yoksa…ibadet eden” mi? Nefis makamında ve nefsin zulmetinin vakitlerinde itaat eden mi? “ secde ederek…” fiillerini ve sıfatlarını yok ederek secde eden kimse mi? “ kıyamda durarak…” nefsin sıfatları ve fiilleriyle zuhur etmesi esnasında itaat ve boyun eğme şeklinde kıyam eden kimse mi? “ …Çekinen…” azabından “ahiretten. Ve…dileyen…” rahmeti uman kimse… çünkü nefis makamındaki salik korku ve ümitten hali olmaz. 10-De ki (söyle!): Ey inanan (iman eden) kullarım! Rabbinize karşı gelmekten sakının. Dünyada iyilik yapanlara iyilik vardır. Allah’ın yarattığı yeryüzü (arzı) geniştir. Yalnız sabredenlere, mükâfatları hesapsız ödenecektir. 11-De ki (söyle!): “Dini Allah’a has kılarak… 12-Bana Müslümanların ilki olmam emrolundu”. 13-De ki (Söyle!): “Rabbime karşı gelirsem, büyük günün azabından korkarım”. 14.15-De ki (Söyle!): “Allah’a dinimde ihlas ile ancak O’na ibadet (kulluk) ederim.. De.. Siz de O’ndan başkasına tapın!” De ki (Söyle!): Gerçekten hüsrana uğrayanlar hem kendilerini hem de ailelerini ziyana sokanlardır. Dikkat edin! Bu apaçık hüsrandır.”

ZÜMER SURESİ • 1059

16-Onların üstlerinde de altlarında da ateşten (öyle) tabakalar vardır. “De ki!: Ey…kullarım!” inayet ehlinden olup bana has kılınmış “inanan” lar! Ameli imanla inanan kimseler! “Rabbinize karşı gelmekten sakının.” Kendi sıfatlarınızı silip yok etmek suretiyle sakının. “İyilik yapanlara…” yani İlahi sıfatlarla sıfatlanıp müşahede üzre O’na ibadet edenlere “bu dünyada…iyilik vardır” ahirette iyilik vardır ki künhüne varmak mümkün değildir. Bu da baki vechin, kerim cemalin müşahedesidir. “Allah’ın yarattığı yeryüzü (arzı) geniştir.” Allah’a has kılınmış mutmain nefis geniştir. Çünkü mutmain nefis Allah’a boyun eğer, Onun nurunu kabul eder. Onunla itminan bulur. Bu yüzden yakini inancıyla geniştir ki hiçbir şeyle kayıtlanmaz. Geleneğin, alışkanlığın ya da Hak’dan başka bir şeyin dar alanında kalmaz. “Yalnız sabredenlere… ödenecektir.” Kendi sıfatlarında ve fillerinde fena bulma hususunda Allah’la beraberlikte ve O’nda seyirde sabredenlere, nefsin geniş menzillerinde yakin ile seyirlerinde sabredenlere “mükâfatları…” sıfat cennetlerinden oluşan ödülleri “hesapsız” ödenecektir. Çünkü nefis makamında amellere göre verilen mükâfat, nefis cennetinde ameller esas alınan bir ölçüyle belirlenir. Ayrıca sonludur, çünkü eserler kapsamına girer, dolayısıyla maddelerle sınırlıdır. Ama ahlaka ve hallere göre verilen mükâfat sonsuzdur, çünkü kalp cennetinde ve kutsi âlemde sıfat tecellileri kapsamına girer, dolayısıyla maddelerden arınmıştır. “Dini Allah’a has kılarak…” başkasına yönelmişlikten, nefisle seyirden uzak bir şekilde dini O’na has kılarak “Bana… olmam emrolundu.” Müslümanların öncüsü, ilki olmam emrolundu. “Müslümanların…” Allah’ta fena bulmak suretiyle özlerini Allah’a teslim edenlerin ilki, ilk safta yer alan öncüleri, önderleri olarak Allah ile seyreden, nefisten ve sıfatlarından fena bulan olmam emrolundu. “ Rabbime karşı gelirsem…korkarım.” ihlası terk etmek ve başkasına bakmak suretiyle isyan edersem “büyük günün azabından…” perdelenmekten, yoksunluktan ve uzaklıktan korkarım. “ De ki: Allah’a…” ibadet ederek sırf Ona kul olup ona has olurum. “ Dinimde ihlas ile” benlik ve ikilik şaibelerinden arınmış dinim ile sırf Allah’a (ibadet) kulluk ederim.

1060 • TEFSİRİ KEBİR / TE’VİLÂT

“De ki: Gerçekten hüsrana uğrayanlar…” hakikâten hüsrana uğrayanlar, hüsranda eksiksiz noktaya varanlar, başkasının yanında durup Hak’tan perdelenen kâfir kimselerdir. “Hem kendilerini, hem de ailelerini ziyana sokanlardır.” Nefislerini helak edip ailelerini zayi edenlerdir. Aileleri “ehilleri”, kutsi cevherler olup onlarla aynı cinsten olurlar ve ruhani âleminde kendileriyle uyumlu olurlar. Ama heyulani karanlıklarla perdelendikleri için onları kaybederler. “Bilesiniz ki, bu…hüsrandır.” gerçek, zahir ve apaçık hüsran budur. “Onların üstlerinde ateşten tabakalar, altlarında da öyle tabakalar vardır.” Çünkü heyulani maddelere bulaşmışlardır, zulmani tabiat kuyusunun dibine yerleşmişlerdir. Üstlerinde tabiatlardan mertebeler, altlarında da başka mertebeler vardır. Onlar bu mertebelerin karanlıklarında bocalayıp dururlar. 17.18-Tâğut’a kulluk etmekten kaçınıp, Allah’a yönelenlere müjde vardır. (Ey Muhammed!) Dinleyip de sözün en güzeline uyan kullarımı müjdele. İşte Allah’ın doğru yola ilettiği hidayete erdirdiği kimseler onlardır. Gerçek akıl sahipleri de onlardır. 19- (Rasûlum!) Hakkında azap hükmü gerçekleşmiş kimseyi ve ateşte olanı sen mi kurtaracaksın! 20-Fakat Rablerinden sakınanlara, üst üste yapılmış, altlarından ırmaklar akan köşkler vardır. Bu, Allah’ın verdiği sözdür. Allah, verdiği sözden caymaz. 21-Görmedin mi? Allah gökten bir su indirdi, onu yerdeki kaynaklara yerleştirdi, sonra onunla türlü türlü renklerde ekinler yetiştiriyor. Sonra onlar kurur da sapsarı olduklarını görürsün. Sonra da onu kuru bir kırıntı yapar. Şüphesiz, bunlarda akıl sahipleri için bir öğüt vardır. “…Kaçınanlar…” Allah’tan başkasına kulluk etmekten kaçınıp “Allah’a yönelenlere…” yalın tevhitle Allah’a yönelenlere “müjde vardır.” kavuşma müjdesi vardır onlara. “Kullarımı müjdele…” özel inayetime mazhar olmuş, söz “dinleyip” hak söz ve başka türlü söz içinde azimet, ruhsat, vacip ve mendup olan şeyleri dinleyerek “sözün en güzeline uyan” ruhsatlar yerine azimetlere, mendup yerine vaciplere ve her hususta başkasına değil sadece Hak söze uyan kullarımı müjdele. “İşte Allah’ın doğru yola ilettiği kimseler onlardır.” Allah, fıtratlarındaki hidayet nuruyla onları kendisine iletmiştir. “Gerçek akıl sahipleri de onlardır.” onlar arınmış öz akıllarıyla sözleri ayırt ederler ve başkasını değil sadece hakiki anlamları algılarlar.

ZÜMER SURESİ • 1061

“Hakkında azap hükmü gerçekleşmiş kimseyi…” Onların işleri üzerinde tasarruf yetkisine sahipsin de hakkında bedbahtlık hükmü verilmiş olanları sen mi kurtaracaksın? Yani bunların kurtulmalarına kesinlikle imkân yoktur. “Fakat…sakınanlar…” fakat fillerinden, sıfatlarından ve zatlarından sakınıp tevhid ehlinden arınma ve tefrit çabası içinde olan kimselere gelince, onlar için “üst üste yapılmış…köşkler vardır.” yani üst üste makamlar ve haller vardır. Örneğin, fiillerin fena bulmasıyla gerçekleşen tevekkül makamının üstünde sıfatların fena bulmasıyla gerçekleşen rıza makamı, onun da üstünde zatta fena bulma makamı vardır. “Altlarından” keşif ilimleri “ırmaklar” ı akar. “Allah sema’dan…indirdi.” Ruh semasından “bir su” ilim suyunu indirdi. “Onu… kaynaklara yerleştirdi.” Nefis arzlarında ve istidatlara göre hikmet kaynaklarına yerleştirdi. “Sonra onunla…yetiştiriyor.” Amel ve ahlak ekinlerini yetiştiriyor. “Türlü türlü” kuvvetlerin ve azaların farklılığına göre türlü amel ve ahlak ekinlerini yetiştiriyor. “Sonra onlar kurur…” tecelli nurlarıyla köklerinden koparlar. “Sapsarı olduklarını görürsün…” kuvvet, nefis ve kalp gibi kökleri fena buldukları için çürüyüp dağıldıklarını görürsün. “Sonra da onu kuru bir kırıntı yapar.” Ortadan kaldırır, kırılıp dökülmesini sağlar. Yüce Allah’ın sıfatları tecelli edince, o, kırılıp dökülür. Çünkü İlahi sıfatlar onda yerleşip istikrar kazanır. Hiç kuşkusuz “bunlarda…” benlik kabuğundan sıyrılmış öz hakikâtlerin “sahibleri için bir öğüt vardır.” 22-Allah kimin gönlünü İslâm’a açmışsa o, Rabbinden bir nûr üzerinde değil midir? Allah’ı anmak hususunda kalpleri katılaşmış olanlara yazıklar olsun! İşte bunlar apaçık bir sapıklık içindedirler. 23-Allah sözün en güzelini, birbiriyle uyumlu ve bıkılmadan tekrar tekrar okunan Bir Kitab olarak indirdi. Rablerinden korkanların, bu Kitab’ın etkisinden tüyleri ürperir, derken hem bedenleri ve hem de gönülleri Allah’ın zikrine ısınıp yumuşar. İşte bu Kitab, Allah’ın, dilediğini kendisiyle doğru yola ilettiği hidayet rehberidir. Allah, kimi de saptırırsa artık ona yol gösteren olmaz. 24-Kıyamet gününde yüzünü azabın şiddetinden korumaya çalışan kimse (kendini ondan emin kılan gibi) midir? Zalimlere «Kazandığınızı tadın!» denilir. 25-Onlardan öncekiler (Nebiyleri, Rasulleri) yalanladılar da farkına varmadıkları bir yerden onlara azap çattı.

1062 • TEFSİRİ KEBİR / TE’VİLÂT

26-Bu suretle Allah, dünya hayatında onlara rezilliği tattırdı. Ahiret azabı daha büyüktür. Keşke bunu bilselerdi! 27-And olsun ki biz, öğüt alsınlar diye, bu Kur’an’da insanlara her türlü misali verdik. 28-Korunsunlar diye, pürüzsüz Arapca bir Kur’an indirdik. 29-Allah, çekişip duran birçok ortakların sahip olduğu bir adam (köle) ile yalnız bir kişiye bağlı olan bir adamı misal olarak verir. Bu ikisi eşit midir? Hamd Allah’a mahsustur. Fakat onların çoğu bilmezler. “Allah kimin gönlünü İslâm’a açmışsa” Allah, fena sonrası beka halinde nuruyla kimin gönlünü İslam’a açmışsa, Hakkani bahşedilmiş varlıkla kalbini temizlemişse, böylece kalbi, birine karşı öbürüyle perdelenmeksizin Hakk’ı ve halkı kapsayacak hale gelmişse, tafsili vahdetin aynında, tevhidi de kesret aynında müşahede edecek hale gelmişse…kuşkusuz İslam, Allah’ta fena bulmaktır, özü O’na teslim etmektir. Yani, fena halinde iken özünü Allah’a teslim ettiği için, Allah tarafından beka halinde göğsü “sadr’ı” açılan kimse “Rabbinden bir nur üzerinde” dir. Rabbini görür. “Yazıklar olsun…” gönülleri taş kesilen “kalpleri” katılaşıp kabule yanaşmayan “Allah’ı anmak” hususunda kaskatı kesilen kimselere yazıklar olsun. Çünkü bunlar bedensel lezzetlere karşı şiddetli bir meyle sahiptirler ve kutsi kemallerden de şiddetle yüz çevirirler. “İşte bunlar apaçık bir sapıklık içindedirler.” Hak yoldan sapmışlardır. “Birbiriyle uyumlu…” hak ve doğru oluşta birbirine benzeyen, “bıkılmadan tekrar okunan.” bir kitap olarak indirdi. Çünkü onu kalp makamında fena öncesinde ve sonrasında sana indirmiştir. Böylece Hak ve halk itibariyle tekrarlanmış oluyor. Bazen Hak okuyor onu, bazen de halk okuyor onu. “Bu kitabın etkisinden tüyleri ürperir.” Allah’ı bilen alimlerden oluşan haşyet ehlinin tüyleri ürperir. Çünkü, kalbe varit olan ve eserleri bedene yansıyan nurani heyetlerden etkilenirler. “Derken hem bedenleri ve hem de gönülleri…ısınıp yumuşar.” Bedenlerindeki organları boyun eğerek, sükunete ererek, mutmain olarak yumuşar, “Allah’ın zikri” ne ısınır, huzur bulur. “İşte bu Kitab…hidayet rehberidir.” Yakini nurlarla hidayete iletir. İnayetine mazhar olanlardan” dilediğini kendisiyle doğru yola iletir.” “Allah kimi saptırırsa…” Allah kimi nurundan perdelerse, artık o, Allah’ın sözünü anlayamaz, anlamını göremez. “Artık ona yol gösteren olmaz…yüzünü azabın şiddetinden korumaya çalışan kimse…” çünkü yüz bedendeki organların en şereflisidir. Ayrıca bedenin diğer organları

ZÜMER SURESİ • 1063

o sırada birtakım heyetlerle bağlanmış olurlar ki, bu şekilde bağlı iken onları sakınmak gibi bir imkân bulamaz, böyle bir hazırlığı olamaz. Bu organlar zincirlere bağlı olurlar, bu yüzden savunma için onları hareket ettirme fırsatı olmaz. Böyle bir kimse azaba uğramayacağından emin olan kimse gibi olur mu? “Misal olarak…” tevhid ve şirkin misalı olarak “çekişip duran birçok ortakların sahip olduğu bir adam” ı verir. Bu ortaklar da kötü ahlaklıdırlar ve hiçbir hususta birbirleriyle uzlaşmazlar. Biri adamı bir ihtiyaç için şu tarafa yönlendirirken, bir başkası ona engel olur. Ya da biri adamı bir tarafa çekerken, bir başkası tam aksi bir tarafa çekmektedir. Böylece birbirleriyle çekişmekte, didişmektedirler. İşte bu, nefsin birbiriyle çekişip duran sıfatlarının istilasına uğrayan kimsenin halidir. Çünkü bu kimse değişiklikler, çelişkiler barındıran kesretle perdelenmiştir. Bu yüzden parçalanmışlık aynında tek ilgisi dağınıklıktır, kalbi türlü ve zıt arzuların cazibesine kapılmıştır. “Yalnız bir kişiye bağlı olan bir adamı” misal verir. Bu kimse onu sadece bir cihete yönlendirir. Bu da muvahhidin misalidir ki, Rabbine yönelişte bütün sırları, duyguları kendisiyle uyumludur. Cem aynında bir tek ilgisi ve bir tek maksadı vardır. Zihni derli toplu, kalbi uysal, hayatı ve hali dingindir. 30-Muhakkak sen de meyyitsin, onlar da meyyitler… 31-Sonra muhakkak, siz de kıyamet günü, Rabbinizin huzurunda davalaşacaksınız. 32-Allah’a karşı yalan uyduran, kendisine gelen gerçeği (Kur’an’ı) yalan sayandan daha zalim kimdir? Kâfirlerin yeri cehennemde değil mi? 33-Doğruyu getiren ve onu tasdik edenler var ya, işte kötülükten sakınanlar onlardır. 34-Onlar için Rableri yanında diledikleri her şey vardır. İşte bu, iyilik edenlerin mükâfatıdır. 35-Böylece Allah, onların geçmişte yaptıkları en kötü hareketleri bile örtecek ve yaptıklarının en güzeline denk olarak mükâfatlarını verecektir. 36-Allah kuluna kâfi değil midir? Seni O’ndan başkalarıyla korkutuyorlar. Allah, kimi saptırırsa artık onun yolunu doğrultacak biri yoktur. 37-Allah kime de hidayet ederse, artık onu saptıracak yoktur. Allah, mutlak güç sahibi “Azîz” ve intikam alıcı “Zuntikam” değil midir?

1064 • TEFSİRİ KEBİR / TE’VİLÂT

38-And olsun ki onlara: Semavat’ı ve arz’ı kim yarattı? diye sorsan, elbette «Allah’dır» derler. De ki: Öyleyse bana söyler misiniz? Allah bana bir zarar vermek isterse, Allah’ı bırakıp da taptıklarınız, O’nun verdiği zararı giderebilir mi? Yahut Allah, bana bir rahmet dilerse, onlar O’nun bu rahmetini önleyebilirler mi? De ki: Bana Allah yeter. Tevekkül edenler, ancak O’na güvenip dayanırlar. 39-De ki: Ey kavmim! Siz bulunduğunuz mekan üzere amel edin (çalışın), ben de amilim (çalışanım)… 40-Kendisini rezil edecek azap kime gelecek, kime sürekli azap inecek, yakında bileceksiniz! 41- (Rasûlüm)! Şüphesiz biz bu Kitab’ı sana, insanlar için hakk olarak indirdik. Artık kim doğru yolu seçerse kendi lehinedir; kim de saparsa ancak kendi aleyhine sapmış olur. Sen onların üzerinde vekil değilsin. 42-Allah, ölenin ölüm zamanı gelince, ölmeyenin de uykusunda iken canlarını alır da ölümüne hükmettiği canı alır, ötekini muayyen bir vakte kadar bırakır. Şüphe yok ki, bunda iyi düşünecek bir kavim için ibretler vardır. 43-Yoksa onlar Allah’tan başkasını şefaatçiler mi edindiler? De ki: Onlar hiçbir şeye güç yetiremezler ve akıl erdiremezlerse de mi (şefaatçi edineceksiniz)? 44-De ki: Bütün şefâat Allah’ındır. Semavat’ın (göklerin) ve arz’ın (yerin) mülkü O’nundur. Sonra O’na döndürüleceksiniz. 45-Allah, Tek olarak (tevhid edilerek) anıldığı zaman, ahirete iman etmeyenlerin içlerine sıkıntı basar. Amma Allah’dan başkası anıldığı zaman hemen yüzleri güler. 46-De ki: Ey semavat’ı (gökleri) ve arz’ı (yeri) fıtratlarına uygun yaratan, gaybı (gizliyi) de aşikârı da bilen Allah’ım! Kullarının arasında, ayrılığa düştükleri şeyin hükmünü ancak sen vereceksin. 47-Eğer arz’da (yerde) ne varsa hepsi ve onunla birlikte bir misli daha o zulmedenlerin olsaydı, kıyamet gününde azabın fenalığından (kurtulmak için) elbette bunları fedâ ederlerdi. Halbuki (o gün) onlar için, Allah tarafından, hiç hesaba katmadıkları şeyler ortaya çıkmıştır. 48-Onların kazandıkları kötülükler (o gün) açığa çıkmış, alaya aldıkları şey, kendilerini sarmıştır.

ZÜMER SURESİ • 1065

49-İnsana bir zarar dokunduğu zaman bize yalvarır. Sonra, kendisine tarafımızdan bir nimet verdiğimiz vakit, «Bu bana ancak bilgimden dolayı verilmiştir» der. Hayır o, bir imtihandır, fakat çokları bilmezler. 50-Bunu onlardan öncekiler de söylemişti; ama kazandıkları şeyler onlara fayda vermedi. 51-Bunun için yaptıkları kötülüklerin vebali onları yakaladı. Bunlardan da zulmedenlerin işledikleri kötülükler, başlarına gelecektir. Bu hususta Allah’ı âciz bırakamazlar. 52-Bilmiyorlar mı ki Allah, rızkı dilediğine bol bol verir, dilediğinden de kısar. Muhakkak bunda iman eden bir kavim için ibretler vardır. “Muhakkak sen öleceksin, onlar da ölecekler.” Bu ayetin anlamı : “Allah’ın vechi (zatı) hariç, her şey helak olacaktır” şeklindedir. Yani, her şey Allah’ta fena bulacaktır. Onlar senin müşaheden içinde helak olacaklar, zatlarıyla yok olacaklardır. “Sonra şüphesiz, siz de kıyamet günü…” büyük kıyamet gününde “Rabbinizin huzurunda davalaşacaksınız.” Hakikât ve yol olarak farklı olduğunuz için. Çünkü onlar nefis ve sıfatlarıyla perdelenmiş, nefisle yol almışlardır. Nefsin şehvetlerini ve lezzetlerini talep etmişlerdir. Ama sen daima Hak ile olmuş, onunla yol almış ve Hakk’ın vechini ve rızasını talep etmişsin. “Böylece Allah, onların geçmişte yaptıkları en kötü hareketleri bile örtecek…” nefislerinin sıfatlarını ve rezilliklerinin heyetlerini örtüp silecektir. “Ve yaptıklarının en güzeline denk olarak mükâfatlarını verecektir.” Sıfatlarının tecellileri ve cemalinin cennetleriyle onları ödüllendirecektir. Yüzünün nuruyla onların varlıklarının karanlığını silecektir. “Allah kuluna kafi değil midir?” fiiller tevhidinde, bütün kuvvetlerin ve kudretlerin kaynağı Rabbine tevekkül eden kuluna kâfi değil midir? “Seni O’ndan başkasıyla korkutuyorlar.” Bunun nedeni, kesretten dolayı Allah’dan perdelenmiş olmalarıdır. Böylece tesir ve kudreti ondan başkasına nispet etmektedirler. Bizzat ölü olup kuvvetleri ve güçleri olmayan şeylere. Şu halde sen, Rabbinin seni onların şerrinden korumaya daha layıksın. “Allah kime saptırırsa…” Allah kimi kendisinden perdelerse “artık onun yolunu doğrultacak biri yoktur.” Çünkü hiç kimse Allah’ın verdiği hükmü sorgulayamaz, yargısını geri çeviremez.

1066 • TEFSİRİ KEBİR / TE’VİLÂT

“De ki: Bütün şefaat Allah’ındır.” Çünkü şefaat Allah’ın, şefaat edilen kimseye razı oluşuna, yani onu şefaati kabul etmeye hazırlamasına, şefaat edecek kimseyi de şefaat gücüne sahip kılmasına ve en kutsi feyziyle hazırlamasına bağlıdır. Dolayısıyla şefaati kabul etme ve şefaat olarak tesirde bulunma Allah’dandır. Mülk mutlak olarak O’nundur ve daima dönüş O’nadır. “Hiç hesaba katmadıkları şeyler…” kendileri tarafından müşahede edilen amellerinin heyetleri ve ahlaklarının suretleri olarak beklemedikleri birçok şey karşılarına çıkar. Maddi meşguliyetlere daldıkları için unutmuşlardı bunları. Oysa Allah, bunları amel defterlerine kaydetmişti. Daha doğrusu nefisleri, Dünya Seması, Levhi Mahfuz ve Ümmül Kitab denilen dört deftere yazmıştı. 53-De ki: Ey kendi nefisleri aleyhine haddi aşan kullarım! Allah’ın rahmetinden ümit kesmeyin! Çünkü Allah bütün günahları bağışlar. Şüphesiz ki O, çok bağışlayan “Ğafur”dur, çok esirgeyen “Rahiym”dir. 54-Size azap gelip çatmadan önce Rabbinize dönün, O’na teslim olun, sonra size yardım edilmez. 55-Siz farkında olmadan, ansızın başınıza azap gelmezden önce, Rabbinizden size indirilenin en güzeline (Kur’an’a, Hakk’a) tâbi olun. 56-Kişinin nefsine: Allah’a yakınlık konusunda kusurlu davrandığım için bana yazıklar olsun! Gerçekten ben alay edenlerdendim (diyeceği günden sakının)! 57-58- Veya: Allah bana hidayet verseydi, elbette muttakiylerden (sakınanlardan) olurdum, diyeceği, yahut azabı gördüğünde: Keşke benim için bir kez (dönmeye) imkân bulunsa da muhsiynlerden (iyilerden) olsam! diyeceği günden sakının. 59-Hayır (dönemeyeceksin)! Âyetlerim sana gelmişti de sen onları yalanlamış, büyüklük taslamış ve inkârcılardan olmuştun. 60-Kıyamet gününde Allah hakkında yalan söyleyenlerin yüzlerinin kapkara olduğunu görürsün. Kibirlenenlerin kalacağı yer cehennemde değil midir? “Allah’ın rahmetinden ümit kesmeyin.” Çünkü ümitsizlik istidadın yok oluşunun ve perdelenmek suretiyle fıtrattan sukut etmenin, Hak ile bağların kesilmesinin ve uzaklığın işaretidir. Eğer asli/fıtri nurdan azıcık bir iz kalsaydı, hiç kuşkusuz Allah’ın bizzat gazabını aşan engin rahmetinin etkisini algılardı ve süfli cihete meyletmekle aşırı gitmiş, İlâhi

ZÜMER SURESİ • 1067

huzura karşı olumsuz ameller işlemiş olsa da bu etkinin kendisine ulaşmasını umardı. Çünkü nurun azıcık izi onu nur âlemiyle temasta tutardı. Ümitsizlik, ancak tam perdelenme ile, vechin ulvi âlemden yüz çevirmesi sonucu kararması ile, maddi ve ahlaki örtülere bürünmesi ile gerçekleşir. “Çünkü Allah bütün günahları bağışlar.” Kuşkusuz, tevhit nurunun kalpte baki kalması şartına bağlı olarak. Bu anlam da yüce Allah’ın “kulları” kendine özgü kılmasından anlaşılmaktadır. Çünkü “kullarım…” ifadesinde onları kendine izafe etmiştir. Bu yüzden müfessirler: Allah, Muhammed ümmetinin bütün günahlarını bağışlar, diğer ümmetlerin değil.” demişlerdir. Nitekim, yüce Allah, Nuh ümmetine hitaben: Sizin bazı günahlarınızı bağışlar, buyurmuştur, yani bir kısmını, tümünü değil. “Şüphesiz ki O, çok bağışlayandır.” ifrat ve tefrit şeklinde tezahür eden rezil heyetleri siler. “Çok esirgeyendir…” faziletleri bahşeder. “Rabbinize dönün…” kötü heyetlerden uzaklaşıp “O’na teslim olun.” ölümün gerçekleşmesiyle birlikte hak edeceğiniz azabın vaki olmasından dolayı mağfiret kapısının kapanması gerçekleşmeden önce sıfat ve fiil günahlarından arınmak suretiyle özünüzü Allah’a çevirin. Aksi takdirde, ölümle birlikte sizin için dönüş ve teslim oluş imkânı kalmaz. Artık, araçlar ortadan kalkmış ve kapılan kapanmış olur. “Aşırı gitmemden dolayı bana yazıklar olsun.” Kemale erme hususunda çalışmayı terk ettiğim ve ibadette kusurlu davrandığım için yazıklar olsun bana. Oysa, Allah katında ve O’na yakındım. Çünkü istidadım saf ve berraktı. O’nda süluk etme imkânı vardı. Ve benim için bedensel araçlar var etmişti. “Kıyamet gününde…” büyük kıyamette “Allah hakkında yalan söyleyenleri…görürsün.” perdelenmişleri, O’nu, bir cisim olarak tasavvur etmek suretiyle mahlukatla eşit tutanları, madde ile perdelendikleri için de ona yakışmayan sıfatlarla onu niteleyenlerin “yüzlerinin kapkara olduğunu” görürsün. Zulmani heyetlerden ve nefsani rezilliklerin nefislerinde kök salmasından dolayı yüzlerinin karardığını görürsün. “Cehennemde değil midir?” heyulani tabiat “kibirlenenlerin kalacağı yer” cehennemde değil midir? Kendilerini istila eden nefislerinin sıfatlarıyla perdelenen kimselerin kalacağı yer cehennemde değil midir?

1068 • TEFSİRİ KEBİR / TE’VİLÂT

61-Allah, takvâ sahiplerini (muttakiyleri) esenliğe kavuşturup kurtuluşa erdirir. Onlara hiçbir fenalık dokunmaz. Onlar mahzun da olmazlar. 62-Allah her şeyin halikı’dır (yaratıcısıdır). O, her şey üzerine vekîldir. 63-Semavat’ın (göklerin) ve arz’ın (yerin) anahtarları O’nundur. Allah’ın âyetlerini inkâr edenler var ya, işte onlar hüsrana uğrayanlardır. 64-De ki: Ey cahiller! Bana Allah’dan başkasına kulluk etmemi mi emrediyorsunuz? 65- (Rasûlum!) Şüphesiz sana da senden öncekilere de şöyle vahyolunmuştur ki: And olsun (bilfarz) Allah’a ortak koşarsan, işlerin mutlaka boşa gider ve hüsranda kalanlardan olursun! 66-Hayır! Yalnız Allah’a kulluk et ve şükredenlerden ol. 67-Onlar Allah’ı hakkıyla tanıyıp bilemediler. Kıyamet günü bütün arz O’nun tasarrufundadır. Semavat (gökler) O’nun kudret eliyle dürülmüş olacaktır. O, müşriklerin ortak koşmalarından yüce “A’lî”dir ve münezzeh “Subhan’dır”. “Allah, takva sahiplerini (muttakiyleri)…kurtarır.” Söz konusu kötü sıfatlardan arınmak suretiyle rezilliklerden sakınanları “esenliğe kavuşturup” iyilik heyetleri, fazilet suretleri ve kemalat gibi kurtuluşlarının vesilesi olacak niteliklere sahip kılar. “Onlara hiçbir fenalık dokunmaz.” Olumsuz ve elem veren heyetlerden arındıkları için. “Onlar mahzun da olmazlar.” İstidatlarının gerektirdiği kemalatı elden kaçırmadıkları için de üzülmezler. “Semavat’ın ve arz’ın anahtarları O’nundur.” Göklerin (semavatın) ve yerin (arzın) gaiplerinin hazinelerine, hayırlarının ve bereketlerinin kapılarına sadece O sahib’dir. En güzel isimleri “Esma’ul Husna”yla onları dilediği kimselere açar. Çünkü isimlerinden her biri, cömertliğinin hazinelerinden birinin anahtarı konumundadır. Bu hazinelerin kapıları ancak o isimlerle açılır. Bu isimlerin açtığı kapılardan da (ilim kapıları) Allah’ın genel ve özel rahmeti, zahiri ve batıni nimeti akar. “Allah’ın ayetlerini inkâr edenler…” kendi tabiatlarının ve nefislerinin karanlıkları yüzünden Allah’ın sıfatlarının ve fiillerinin nurlarından perdelenenler var ya, “işte onlar hüsrana uğrayanlardır.” Onların bu hazinelerde bir nasipleri yoktur. Çünkü bu hazinelerden istifade etme kabiliyetini kazandıran asli/fıtri nurlarını söndürmüşler, fıtri istidatlarını

ZÜMER SURESİ • 1069

zayi etmişler, bu hazinelerin kapılarını açan ismi yitirmişlerdir. “De ki:…Bana Allah’dan başkasına kulluk etmemi mi emrediyorsunuz?” cehaletle başkasına tapmamı mı, böylece Allah’ın rahmetinin feyzinden ve kemalinin nurundan perdelenmemi, dolayısıyla hüsrana uğrayanlardan olmamı mı istiyorsunuz? Bilakis, eğer bir şeye tapacaksan, bir muvahhid olarak, başkasını görmekten uzaklaşıp O’nda fani olmuş biri olarak kulluğu sırf Allah’a sun. “Ve şükredenlerden ol.” “Onlar Allah’ı hakkıyla tanıyıp bilemediler.” O’nu gereği gibi, hakkıyla bilemediler. Çünkü O’nu kendi nefislerinde takdir edip tasavvur ettiler. Oysa tasavvur ettikleri her şey tıpkı kendileri gibi yapılmış, üretilmiş bir şeydir. “…Bütün yeryüzü Onun tasarrufundadır.” O’nun tasarrufu altında ve kudret kabzasındadır. Melekutuna boyun eğmiş haldedir. “Semavat’da”… gökler de Onun kahrının etkisi altında gücünün sağ elinde dürülmüştür. Dilediği gibi tasarrufta bulunur. İstediğini yapar. Büyük kıyamet günü, tevhidde fena bulma vaktinde hepsini dürer ve görenlerin müşahedelerinden uzaklaştırır. Çünkü o gün her şey tevhid şühudunda fena bulur, yok olur. O gün gördüğün bütün tasarruflar O’nun eliyle gerçekleşmektedir. Gördüğün bütün sıfatlar O’nun sıfatıdır. Kudret âlemi O’nun elinde görülür. Daha doğrusu her şey O’nun aynıdır. O’ndan başkası görülmez. Daha doğrusu sadece O’nun vechi görülür. O’ndan başkası için ayn de eser de söz konusu değildir. “O, müşriklerin ortak koşmalarından A’lî (yüce) ve Subhan’dır (münezzeh’dir.)” Müşriklerin ondan başkası için tesir ve kudret ispat etmelerinden beridir. 68-Sûr’a üflenince, Allah’ın diledikleri müstesna olmak üzere göklerde ve yerde ne varsa hepsi ölecektir. Sonra ona bir daha üflenince, bir de ne göresin, onlar ayağa “kıyama” kalkmış bakıyorlar! 69-Arz, Rabbinin nûru ile aydınlanır, Kitab konulur, Nebiyler ve şahidler getirilir ve aralarında hakkaniyetle hüküm verilir. Onlara asla zulmedilmez. 70-Herkes ne yaptıysa, karşılığı tastamam verilir. Allah, onların yaptıklarını en iyi bilendir. “Sur’a üflenince…” ölüm anında, Hakk’ın ruhunun sirayet etmesi, her şeyde zuhur etmesi ve zatının bizzat müşahede edilmesi, dolayısıyla her şeyin onda fena bulması sırasında “ölecektir…” yani helak bulacaktır “semavat’da ve arz’da ne varsa.” Tevhidde fena bulma hali gerçekleşecektir. Ruhani nefha ile hüviyet zuhur edecektir. “Allah’ın

1070 • TEFSİRİ KEBİR / TE’VİLÂT

diledikleri müstesna.” Fena sonrası beka bulanlar hariç. Allah, onları fena sonrası Hakkani varlık bahşederek diriltmiştir. Bu yüzden kıyamet günü bir daha ölmezler. Çünkü onlar daha önce nefislerinden sıyrılıp fena bulmuş ve Hak ile hayat bulmuşlardır. “Sonra ona bir daha üflenince…” fena sonrası beka bulma ve cem sonrası tafsile dönme esnasında sura bir daha üflenince “bir de ne göresin, onlar kıyama (ayağa) kalkmış” ,Hakk ile kıyam etmiş “bakıyorlar.” onun gözüyle bakıyorlar. “Aydınlanır…” o sırada nefis arzı “Rabbinin nuruyla” aydınlanır. Vahdet güneşinin gölgesi olan adalet niteliğine bürünür. Arz’ın (yeryüzünün) tamamı da Mehdi (a.s) zamanında adalet ve Hakk nuruyla aydınlanır. “Kitab konulur.” Yani amel defterleri sahiplerine sunulur. Ki her biri amelini onun sayfalarında okusun. Aslında amel defteri kişinin kendi nefsinden ibarettir. Oraya amellerinin suretleri nakşedilmiştir. Bu suretler de bedenine tabiat olarak yansımışlardır. “Nebiyler ve şahidler getirilir.” Öncekilerden olup onların amellerine muttali olanlar getirilir. Ki bunlar hakkında “herkesi simalarından tanırlar.” buyrulmuştur. Yani, onların amellerine muttali olan bu kimseler şahidlik etmeleri için getirilirler. “Aralarında hakkaniyetle hüküm verilir.” Çünkü amelleri adalet tartılarıyla tartılır. Amellerinin karşılığı verilirken de hiçbir şey eksiltilmez. “Allah, onların yaptıklarını en iyi bilendir.” Çünkü fiillerinin suretleri O’nun katında sabittir. 71-O küfredenler, bölük halinde cehenneme sürülür. Nihayet oraya geldikleri zaman kapıları açılır, bekçileri onlara: Size, içinizden Rabbinizin âyetlerini okuyan ve bugüne kavuşacağınızı ihtar eden Rasuller gelmedi mi? derler. «Evet geldi» derler ama, azap sözü kâfirlerin üzerine hakk olmuştur. 72-Onlara: İçinde ebedî kalacağınız cehennemin kapılarından girin; kibirlenenlerin yeri ne kötü! denilir. 73-Rablerine karşı gelmekten sakınanlar ise, bölük bölük cennete sevk edilir, oraya varıp da kapıları açıldığında bekçileri onlara: Selam size! Tertemiz geldiniz. Artık ebedî kalmak üzere girin buraya, derler. “Sürülür…” perdelenmişler “cehenneme”, amelden ibaret sürücünün, nefsani heva ve süfli meyilden ibaret rehberin etkisiyle bölük bölük cehenneme sevk edilirler. “Kapıları açılır…” çünkü cehennem onlara karşı şiddetli bir özlem duyar. Bu da aralarındaki uyumdan ileri gelir. “Bekçileri onlara…derler.” Malik adlı melek ve zebanilar, yani süfli nefislere vekil kılınmış cismani tabiatlar ve arz melekutları onlara derler.

ZÜMER SURESİ • 1071

“Allah’a karşı gelmekten sakınanlar ise…sevk edilir…” rezilliklerden ve nefislerin sıfatlarından sakınanlar ise “cennete” amel sürücüsü ve sevgi rehberiyle cennete sevk edilirler. “Kapıları açıldığında…” onlar gelmeden önce cennetin kapıları açılır. Çünkü rahmetin, Hakk’ın feyzinin kapıları daima açıktır. Buradaki durum, onların kabul yetenekleri açısından geçerlidir, feyzin varlığı açısından değil. Buna karşılık cehennemin kapıları kapalı olur, onlarla ve onların oraya gelişleriyle açılır. Çünkü maddeler nefisleri kabul istidadına sahip değildirler, ancak eserleriyle kabul edebilirler. “Bekçileri onlara….derler…” Rıdvan adlı melek, kutsi ruhlar ve semavi melekutlar “Selam size” derler. Yani onlar İlahi sıfatlar ve yüce isimlerdir. Onlara kemal bahşederek, onları ayıplardan, kusurlardan ve eksikliklerden beri kılarlar. “Tertemiz geldiniz…” nefsani vasıflardan ve heyulani heyetlerden oluşan pisliklerden arınarak geldiniz. Sonsuza kadar kalma hükmü verilmiş olarak ruhani Firdevs cennetine girin. Çünkü sizin zatlarınız cismani değişimlerden arınmıştır. 74-Onlar: Bize verdiği sözde sadık olan ve bizi, dilediğimiz yerinde oturacağımız bu cennet yurduna vâris kılan Allah’a hamd olsun. İyi amelde bulunanların mükâfatı ne güzelmiş! derler. 75-Melekleri görürsün ki, Rablerine hamd ile tesbih ederek Arş’ın etrafını kuşatmışlardır. Artık aralarında adaletle hükmolunmuş ve «mutlak hamd âlemlerin Rabbi olan Allah’a mahsustur » denilmiştir. “ …Allah’a hamd olsun…derler.” Allah’ın kemalatıyla vasfolunmuş, sıfatlarının tecellileri nimetlerine kavuşmuş olarak hamd ederler. “Bize verdiği sözde sadık olan” ilk sözleşmede bize vaat edip içimize yerleştirdiği ahdine bizi ulaştıran ve Rasullerinin dilinden bize bu ahdi bildiren, “bizi…varis kılan” sıfat cennetlerine bizi mirasçı kılan Allah’a hamd olsun. “Oturacağımız…” şerefimize göre ve halimizin gerektirdiği derecede dilediğimiz yerine oturacağımız cennete bizi varis kılan Allah’a hamd olsun. “İyi amelde bulunanların mükâfatı ne güzelmiş!” bildikleriyle amel eden, nurlardan ve nurların eserlerinden oluşan kalp ve nefis cennetlerine varis olanların ödülü ne güzeldir. “Görürsün…” sıfat cennetinde ruhani kuvvetler meleklerini “etrafını kuşatmış…” kalp arşının etrafını sarmış olarak görürsün. “Tesbih ederler…” maddi eklerden, katkılardan arınmak suretiyle Rablerine ruhani kemalatla hamd ederler. “Artık aralarında hakk’la (adaletle) hükmolunmuştur.” Birbirleriyle uzlaşmış, uyum sağlamışlardır. Adalet

1072 • TEFSİRİ KEBİR / TE’VİLÂT

ve tevhit nuruyla kemale yönelmek suretiyle birleşmişlerdir. Tümü Hakk ile, adalete uygun olarak verilen hükme tesbihiyle özgü kılınmıştır. Bu hususta aralarında davalaşma ve çekişme olmaz. Teklik (ahadiyet) lisaniyle “birlik huzurunda mutlak hamd, bütün sıfatlara sahip İlâhi zatındır” denilmiştir. “Âlemlerin Rabbi” eşyanın istidadına ve haline göre onları terbiye eden Allah’a hamd olsun denilmiştir. Ya da kastedilen anlam şudur: Semavi nefis ve ruh melekleri Firdevs cennetinde en büyük felek arşının etrafını kuşatmış, Rablerine hamd ederek “O”nu tesbih ederler. Çünkü mücerret zatları rabbani kemalatla vasfolunmuştur. Artık aralarında Hakk ile hükmolunmuştur. Yani her biri hakkın hükmettiği fiil ve kemalata özgü kılınmıştır. Bütünün lisanıyla de “mutlak hamd âlemlerin Rabbi olan Allah’a mahsustur” denilmiştir. Eğer ayetlerin akışında sözü edilen kıyamet, küçük kıyamet olarak ele alınırsa, bu takdirde kastedilen anlam şudur: Beden arzı bütünüyle O’nun kabzasındadır; onun üzerinde kudretiyle tasarrufta bulunur, hareket etmekten alıkoyar, ölüm anında hayat sahibi olup yayılmaktan tutar. Ruh semaları ve kuvvetleri de sağ elinde dürülmüştür. Son nefes verilirken sur’a üfürülür. O zaman göklerde bulunan bütün ruhani kuvvetler, yerde bulunan tabii nefsani kuvvetler ölür. Ama ruhani hakikâtlerden ve insani latiflerden Allah’ın diledikleri hariç. Bunlar ölmezler. Sonra hayat ve denge nuruyla bahşedilen ikinci hayatla birlikte sur’a bir kez daha üfürülür. Kitap gösterilir. Yani amellerin suretlerinin nakşedildiği nefis levhi ortaya konur. Böylece bu gösterme ile birlikte amelleri onun aleyhine olmak üzere ortaya saçılır. Nebiyler ve onun istidatlarına ve hallerine muttali olan şahitler getirilir. Onlarla birlikte haşrolur. Bu halde, herkes ameline göre karşılığını alır. Aralarında adaletle, Hakk ile hükmolunur. Onlar en küçük bir haksızlığa uğratılmazlar. Surenin sonuna kadar sunduğumuz önceki teviller ise bu bağlamda da aynen geçerlidirler. Vallahu yekulu’l hakka ve huve yehdi’ssebile. O Allah, hakkı söyler ve O, hidayete doğru yola erişdirir.

MÜ’MİN SURESİ • 1073

MÜ’MİN SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Ha. Mîm. 2-Bu Kitab mutlak galip “Azîz”, hakkıyla bilen “Aliym” Allah tarafından indirilmiştir. 3-O, günahı bağışlayan, tevbeyi kabul eden, azabı şiddetli ve lütuf sahibidir. Ondan başka hiçbir ilah yoktur. Dönüş ancak O’nadır. Bu “Ha. Mîm” dir. Yani Muhammed perdesinin gerisindeki Hakdır. Çünkü O, hakikât olarak Hakdır, Muhammed ise yaratılış olarak. O’nu sevdi ve onun suretinde zuhur etti. Zuhuru onunla gerçekleşti. “Bu Kitab…indirilmiştir.” bu Muhammedi kitap; “Allah tarafından” indirilmiştir. Yani, onu vasfedilmiş zati sıfatlarını üzerinde toplamıştır. “Mutlak galip” celalinin perdeleriyle üstündür. Kitap Kur’an olduğu halde O “hakkıyla bilen” dir. İlmiyle zahirdir. Böylece Furkan (hakk ile batılı ayıran) olarak belirginleşir. Buna göre “Ha. Mîm” sözünün hakikâtteki anlamı: Allah’dan başka hiçbir ilah yoktur. Muhammed Allah’ın Rasulu’dur” şeklindedir. Yani hakikâti batın olup Muhammed aracılığıyla zuhur eden Hakk, Kitabın (nazil) indirilmesidir. O da her şeyi (bütünü) kapsayan cemin aynıdır ki, Allah’ın celalinin örtüleri altında O’nun izzetiyle gizlenmiştir. Gaybinin mertebeleri ve illiyet mazharları içinde Muhammedi surette indirilmiş olup ona dair ilmi Furkani akıl mazharında zuhur etmiştir. “Günahı bağışlayan…”dır. Nurunun zuhuru ve nefislerin ve tabiatların karanlıklarını örtmesiyle bağışlar. “Tevbeyi kabul eden” dir. Hayat ve varoluş örtülerinden arınan hakikâtin kendisine rücu etmesiyle günahı bağışlar. “Azabı çetin”dir. Şirk işlemek suretiyle başkasının yanında duran, tevhidle kendisine dönmeyen perdelenmişlere şiddetle azap eder. “Lütuf sahibi” dir. İlk istidada, kabul kabiliyeti oranında sahip olduğu nura fazladan kemal bahşetmek suretiyle lütufta bulunur.

1074 • TEFSİRİ KEBİR / TE’VİLÂT

“Ondan başka hiçbir ilah yoktur.” başta ve sonda, açıkta ve gizlide. Cezalandıran ve lütuf veren ilah sadece Allah’tır. “O’nadır…” her şeyin dönüşü, her halukârda O’nadır. Tevbe edip dönenin de, başkasının yanında durup cezaya çarptırılanın da. Bu dönüş ya O’nun zatına, sıfatlarına veya fiillerine yöneliktir. Hangisi olursa olsun, dönüş mutlaka O’nadır. Hiçbir şeyi O’nun kuşatmasının dışına çıkamaz. Dolayısıyla zatının dışında olamaz. Hiçbir varlık O’nun varlığının dışında var olamaz. Rabbinin her şeyin üzerinde şahid olması sana yetmez mi? 4-İnkâr edenler müstesna, hiç kimse Allah’ın âyetleri hakkında tartışmaz. Onların şehirlerde (rahatlıkla) gezip dolaşması seni aldatmasın. 5-Onlardan önce Nuh kavmi ve bunlardan sonraki topluluklar da (Rasullerini) engellemeye, her ümmet kendi Rasullerini yakalamaya azmetmişti. Bâtılı hakkın yerine koymak için mücadele etmişlerdi. Bunun üzerine ben onları kıskıvrak yakaladım. İşte, cezalandırmamın nasıl olduğunu gör! 6-İnkâr edenlerin cehennem ehli olduklarına dair Rabbinin sözü böylece gerçekleşti. 7-Arş’ı yüklenen ve bir de onun çevresinde bulunanlar (melekler), Rablerini hamd ile tesbih ederler, O’na iman ederler. Müminlerin de bağışlanmasını isterler: Ey Rabbimiz! Senin rahmet ve ilmin her şeyi kuşatmıştır. O halde tevbe eden ve senin yoluna gidenleri bağışla, onları cehennem azabından koru! (derler). Haktan perdelenmişler “müstesna, hiç kimse Allah’ın ayetleri hakkında tartışmaz.” Çünkü perdelenmişlerin dışındaki kimseler, Allah’ın sıfatlarını inkâr etmeksizin O’nun ayetlerini istidatlarını nuruyla kabul ederler. Perdelenmiş kimse de, özü karanlık, iç dünyası da pis olduğu için onun özüyle Allah’ın ayetleri arasında uyuşma olmaz, bu yüzden onları inkâr eder, onlar hakkında “batılı” hakkın yerine koyarak tartışırlar. Böylece yaptıkları tartışma ile Allah’ın ayetlerini çürütmeyi amaçlarlar. Bu şekilde de azaba uğramayı hakkederler. “Arş’ı yüklenenler…” semavi konuşan (natıka) nefisler, ki ayakları süfli yerlerde olup oralara tesir ederler. Boyunları ise en yüksek semayı aşar. Çünkü tecerrüt etmişlerdir. Oralarda tedbirde bulunurlar. Ya da semavi natıka nefislerin maşukları olan ruhlar arşı yüklenirler. “Bir de onun çevresinde bulunan” kutsi mücerret ruhlar ve kevkebi nefisler

MÜ’MİN SURESİ • 1075

“Rablerini hamd ile tesbih ederler.” Kendi zatlarını arındırmak suretiyle rablerini maddi eklemelerden tenzih ederler. O’ndan edindikleri kemalatı izhar etmek suretiyle O’na hamd ederler. Sanki hal dilleriyle “ey sıfatları ve bağışları bunlar olan zat!” demektedirler. “O’na iman ederler.” Ayni ve hakiki imanla inanırlar. “Müminlerin de bağışlanmasını isterler.” Nurani yardımlarla, aydınlatıcı bağışlarla onlar için bağışlanma dilerler. Çünkü onların zatları ile müminlerin zatları arasında imani hakikât açısından uyum vardır. “Ey Rabbimiz! Senin rahmet ve ilmin her şeyi kuşatmıştır.” Rahmetin her şeyi şamil ve ilmin de her şeyi kuşatmıştır. “O halde…bağışla.” Nurunla “ tevbe eden” leri, sana dönenleri, zulmani heyetlerden tecerrüt edip heyulani karanlıklardan uzaklaşanları, “ve senin yoluna gidenleri” amellerde, makamlarda ve hallerde Habibine tâbi olmak suretiyle sende süluk edenleri, böylece kendi fiillerinin, sıfatlarının ve zatlarının günahlarından kaçınanları bağışla. “onları…koru…” inayetinle onları tabiat cehenneminin “azabından” koru. 8-Rabbimiz! Onları da, onların atalarından, zevcelerinden, nesillerinden iyi olanları da kendilerine vaat ettiğin Adn cennetlerine koy. Muhakkak, Azîz ve Hakîm olan sensin! 9-Bir de onları, her türlü kötülüklerden koru. O gün sen kimi kötülüklerden korursan muhakkak ki onu rahmetine mazhar etmiş olursun. Bu, en büyük kurtuluştur. 10-İnkâr edenlere şöyle seslenilir: Allah’ın gazabı, sizin kendinize olan kızgınlıktan elbette daha ağırdır. Zira siz imana davet ediliyor, fakat inkâr ediyordunuz. 11-Onlar: Rabbimiz, bizi iki defa öldürdün, iki defa dirilttin. Biz de günahlarımızı itiraf ettik. Bir daha (bu ateşten) çıkmaya yol var mıdır? derler. 12- (Onlara denir ki:) İşte bunun sebebi şudur: Tek Allah’a ibadete çağrıldığı zaman inkâr edersiniz. O’na ortak koşulunca (bunu) tasdik edersiniz. Artık hüküm, yücelerin yücesi Allah’ındır.

1076 • TEFSİRİ KEBİR / TE’VİLÂT

“Rabbimiz! onları…cennetlerine koy.” Sıfatlarının cennetlerine, kutsiyetinin kapsamına koy. “…İyi olanları da kendilerine vaat ettiğin” cennetlerine koy. Maddi örtülerden arınan, tezkiye ve bezenme sonucu istidat kazanan ve kendileriyle bütünleşen akrabalarını da bu cennetlere koy. Çünkü, aralarında uyum ve ruhani akrabalık vardır. “Muhakkak, Aziz…olan sensin” daima üstün olan galipsin, azap etmeye gücün yeter. “Hakim” sin. Ne yaparsan hikmetle yaparsın. Sözünde durmak, ahde vefa göstermek de hikmetin bir gereğidir. “Bir de onları, her türlü kötülüklerden koru.” Muvaffak kılman, güzel inayetin ve sahiplenmenle onları kötülüklerden koru. “Sen kimi kötülüklerden korursan.” Onun için rahmetini gerçekleştirmiş olursun. “Bu en büyük kurtuluştur.” Çünkü rahmete mazhar olan kimse mutlu olur. Rahmetten perdelenmiş kimse ise, zatını idrak etmesine engel olan maddi meşguliyetler ortadan kalktığı zaman karanlık heyetinin, elem verici sıfatlarının, ürkütücü kara yüzünün ve tiksindirici görünümünün çirkinliği zahir olduğu zaman nefsine öfke duyar. O zaman şöyle nida edilir: “Allah’ın gazabı, sizin kendinize olan kötülüğünüzden elbette daha büyüktür.” Çünkü, Allah, nurların nurudur. Bir şeyin nuraniliği şiddetlendikçe, ışığı arttıkça o, bulanık karanlık olur ve özden daha uzaklaşır. Ona karşı (nefsine) daha şiddetli bir öfke duyar. Böyle bir kimsenin kendi nefsine yönelik öfkesi de istidadi asli nurdan kaynaklanır. Çünkü, nur sevgisi asli istidadın nuraniliğinin tabiatının bir özelliğidir. Daha doğrusu nur özü itibariyle sevilir. Karanlık da özü itibariyle sevilmez, buğz edilir. “Zira siz imana davet ediliyorsunuz, fakat inkâr ediyorsunuz.” Yani Allah’dan perdelendiğiniz ve O’nun tevhidi imana yönelik davetini kabul etmediğiniz zaman size yönelik öfkesi, gazabı büyük oldu. Ya da size büyük bir öfke duydu, çünkü siz ve atalarınız imana ilişkin davetten perdelendiniz. “Rabbimiz! Bizi iki defa öldürdün.” Yani bizi iki defa ölüler olarak yarattın. “Dirilttin…” iki hayatta dirilttin. “Biz de günahlarımızı itiraf ettik.” Bu günahlara terettüp eden azabın vaki olması ve bu azaptan kaçışın da mümkün olmaması üzerine günahlarımızı kabul ettik. “İşte bu…” ebedi azap ve en büyük öfkenin sebebi sizin şirk koşmanız ve başkasına kapılıp Hakk’dan perdelenmenizdir. “Artık hüküm…Allah’ındır.” Sizin ebedi azaba uğramanıza ilişkin hüküm Allah’ındır, başkasının değil. Allah ulu ve büyük olduğu için de bu azaptan kurtulmanın bir yolu yoktur. Bir kimsenin O’nun hükmünü geri çevirmesi ve geçersiz kılması imkânsızdır.

MÜ’MİN SURESİ • 1077

13-Size âyetlerini gösteren, sizin için sema’dan rızık indiren O’dur. Allah’a yönelenden başkası ibret almaz. 14-Haydi, kâfirlerin hoşuna gitmese de Allah’a, Allah için dindar ve ihlâslı olarak dua edin! 15-Dereceleri yükselten, Arş’ın sahibi Allah, kavuşma günüyle korkutmak için kullarından dilediğine iradesiyle ilgili “ruh’u” vahyi indirir. 16-O gün onlar (kabirlerinden) meydana çıkarlar. Onların hiçbir şeyi Allah’a gizli kalmaz. Bugün mülk kimindir? Tek Kahhâr olan Allah’ındır. 17-Bugün her nefse (herkese) kazandığının karşılığı verilir. Bu gün haksızlık yoktur. Muhakkak Allah, hesabı anında gören” “Seriu’l hisab”dır. 18-Yaklaşan gün hususunda onları uyar! Çünkü o onda dehşet içinde yutkunurken yürekleri ağızlarına gelmiştir. Zalimlerin ne dostu ne de sözü dinlenir, şefaatçisi vardır. 19-Allah, gözlerin hain bakışını ve kalplerin gizlediğini bilir. 20-Allah, hakk’la hükmeder. O’nu bırakıp taptıkları ise, hiçbir şeye hükmedemezler. Muhakkak Allah, hakkıyla işiten “Semî” ve gören “Basîr”dir. 21Onlar, yeryüzünde (arzda) gezip dolaşmadılar mı ki, kendilerinden öncekilerin âkıbetinin nasıl olduğunu görsünler! Onlar, kuvvet ve yeryüzündeki eserleri yönünden bunlardan daha da üstündüler. Böyleyken, Allah onları günahları yüzünden yakaladı. Onları Allah’ın gazabından koruyan da olmadı. 22-Bunun sebebi, Rasulleri kendilerine apaçık mucizeler getirdikleri halde, inkâr etmeleri idi. Allah da kendilerini tutup yakalayıverdi. Muhakkak O, kuvvetli “Kaviyy”dir; azabı da pek şiddetlidir. 23.24And olsun ki biz Musa’yı mucizelerimiz ve apaçık hüccetle, Firavun, Hâmân ve Karun’a gönderdik. Onlar: Bu, çok yalancı bir sihirbazdır! dediler. 25-İşte o (Musa), tarafımızdan kendilerine hakkı getirince: Onunla beraber iman edenlerin oğullarını öldürün, kadınları sağ bırakın! dediler. Ama kâfirlerin tuzağı elbette boşa çıkar. 26-Firavun: Bırakın beni, dedi. Musa’yı öldüreyim; (Kurtarabilirse) Rabbine yalvarsın! Çünkü ben onun, dininizi değiştireceğinden, yahut yeryüzünde fesat çıkaracağından korkuyorum.

1078 • TEFSİRİ KEBİR / TE’VİLÂT

27-Musa da: Ben, hesap gününe inanmayan her kibirliden, benim de Rabbim, sizin de Rabbinize sığındım, dedi. 28-Firavun ailesinden olup, imanını gizleyen bir mümin adam şöyle dedi: Siz bir adamı «Rabbim Allah’dır» diyor diye öldürecek misiniz? Halbuki o, size Rabbinizden apaçık mucizeler getirmiştir. Eğer o yalancı ise yalanı kendisinedir. Eğer doğru söylüyorsa sizi tehdit ettiğinin (azâbın), bir kısmı olsun gelip size çatar. Muhakkak Allah, haddi aşan, yalancı kimseyi doğru yola eriştirmez. 29-Ey kavmim! Bugün, arz’da hakim kimseler olarak mülk sizindir. Ama Allah’ın azabı bize gelip çatarsa, kim bize yardım eder? Firavun: Ben size kendi görüşümü söylüyorum ve yine size ancak doğru yolu gösteriyorum dedi. 30.31-İman etmiş olan dedi ki: «Ey kavmim! Doğrusu, ben sizin için, Nuh kavminin, Âd, Semûd ve onlardan sonra gelenlerin durumu gibi, (Rasulleri yalanlayan) toplulukların başlarına gelen bir âkıbetten korkuyorum. Allah, kullarına bir zulüm dileyecek değildir.» 32.33- «Ey kavmim! Gerçekten sizin için o bağrışıp çağrışma gününden, arkanıza dönüp yüz çevirip kaçacağınız günden korkuyorum. Sizi Allah’dan (O’nun azabından) kurtaracak kimse yoktur. Allah kimi saptırırsa, artık onu doğru yola iletecek hidayet edicide yoktur.» 34-And olsun ki, (Musa’dan) önce Yusuf da size açık deliller getirmişti ve onun size getirdiği şeyler hakkında şüphe edip durmuştunuz. Nihayet, o vefat edince «Allah ondan sonra bir daha asla Rasul göndermez» dediniz. İşte Allah o aşırı giden şüphecileri böyle saptırır. 35-Kendilerine gelmiş hiçbir delil olmadığı halde, Allah’ın âyetleri hakkında mücadele edenler gerek Allah yanında, gerekse iman edenler yanında büyük bir nefretle karşılanır. Allah, büyüklük taslayan her zorbanın kalbini işte böyle mühürler. “Size…gösteren…O’dur.” Tecellileri aracılığıyla sıfatlarının ayetlerini. “Sizin için…indiren” ruh semasından “rızık” hakiki rızık indiren odur. Ne büyük rızıktır bu! Bundan maksat, kalbi diriltip güçlendiren ilimdir. “…İbret almaz…” bu rızıktan önceki halinden ibret almaz “yönelenden başkası” tecerrüt ederek, başkasına nazar etmekten vazgeçerek Allah’a yönelenden başkası ibret almaz. O halde, ibret alıp

MÜ’MİN SURESİ • 1079

düşünmeniz için ibadeti O’na has kılarak, dini başkasının varlığı gibi şaibelerden arındırarak, fıtratı yaratılıştan tecrit ederek O’na dönün. Kâfirler; perdelenmişler inkâr etseler ve hoşnutsuzluk gösterseler de siz bunları gerçekleştirin. “Dereceleri yükselten…”dir. Allah, gaiplerinin derecelerini, semalarının çıkışlarını, yani saliklerin yükselmek için kullandıkları makamları yükseltir. “Arşın sahibi” en yüksek makamın sahibi Allah, bütün eşyanın sahibidir. “Vahyi indirir…” ölü kalpleri dirilttiği vahyi ve ledünni ilmi indirir. “İradesiyle” emir âleminden “kullarından dilediğine” indirir. Ezeli inayet, ehli has kullarından dilediğine vahiy indirir. “Kavuşma günüyle korkutmak için.” büyük kıyamet günüyle korkutmak için. O gün, kul ile Rab kavuşur, kulun Rab’de fena bulması suretiyle. Veya bütün kullar cem aynında buluşurlar. “O gün onlar meydana çıkarlar.” Benlik perdelerinden veya beden örtülerinden sıyrılıp açığa çıkarlar. “Onların hiçbir şeyi Allah’a gizli kalmaz.” Gizledikleri amelleri, insanlardan sakladıkları hiçbir şeyleri Allah’a gizli kalmaz. Onlar insanlardan bunları saklarken Allah’ın kendilerini görmediğini sanırlardı. Oysa şimdi bunlar amel defterlerinin sayfalarında açık bir şekilde görülmektedir. Yani oluş aşamasından zuhur aşamasına çıkmıştır. Nitekim, yüce Allah şöyle buyurmuştur: “Allah onları bir bir saymıştır. Onlar ise unutmuşlardır.” (Mücadele, 6) , “bu nasıl kitapmış! Küçük büyük hiçbir şey bırakmaksızın (yaptıklarımızın) hepsini sayıp dökmüş!» (Kehf, 49) Onların hiçbir şeyi Allah’a gizli kalmaz. Çünkü onlar sıfat perdelerinden zat aynına çıkmışlardır. “Bugün mülk kimindir?”…hükümranlık kimindir?” her şeyin cem aynında fena bulduğu sırada Hak Teala bu şekilde seslenir ve sadece kendisi cevap verir: “…Tek Allah’ındır.” ki O’ndan başka hiçbir şey yoktur ve O “Kahhar” dır. Kahrıyla her şeyi yok eder, fani kılar. “Şüphesiz Allah, Seriu’l hisab’dır”…hesabı anında görendir. Çünkü kötülüklerinin sonuçları ve iyiliklerinin semereleri nefislerinin sahifelerinde yazılıdır, bu yüzden hesapları bir kerede görülür. “Yaklaşan gün hususunda onları uyar!” yakınlarda olacak vakıa hakkında. Bundan maksat da küçük kıyamettir. “Çünkü…yürekleri ağızlarına gelmiştir.” Korkunun dehşetinden. “İşte Allah o aşırı giden şüphecileri böyle saptırır.” Bu ayet aşağıdaki ayetle aynı anlamı ifade

1080 • TEFSİRİ KEBİR / TE’VİLÂT

etmektedir: “Muhakkak, Allah, haddi aşan, yalancı kimseyi doğru yola eriştirmez.” (Mümin, 28) Yani, saptırma ve yüz üstü yardımsız bırakma biri ilmi, biri de ameli olmak üzere iki ahlaki rezillikten kaynaklanmaktadır. Çünkü yalancılık ve şüpheciliğin her ikisi de konuşma gücünde (kuvve-i nutkiye/akliye) bulunan bir rezillikten doğar. Onun sebebi de yakin ve doğruluğun olmayışıdır. Aşırılık ise şehvet ve gazap kuvvetlerinde bulunan bir rezillikten, bu kuvvetlerin amellerindeki ifrattan kaynaklanmaktadır. 36.37-Firavun: Ey Hâmân, bana yüksek bir kule yap; belki yollara, göklerin yollarına erişirim de Musa’nın İlahı‘nı görürüm! Doğrusu ben onu, yalancı sanıyorum, dedi. Böylece Firavun’a, yaptığı kötü iş süslü gösterildi ve yoldan saptırıldı. Firavun’un tuzağı tamamen boşa çıktı. 38-O iman eden kimse: Ey kavmim! dedi, siz bana uyun, sizi doğru yola götüreceğim. 39-Ey kavmim! Şüphesiz bu dünya hayatı, geçici bir eğlencedir. Ama ahiret, gerçekten kalınacak yurttur. 40-Kim bir kötülük işlerse, onun kadar ceza görür. Kim de kadın veya erkek, mümin olarak faydalı bir iş yaparsa işte onlar, cennete girecekler, orada onlara hesapsız rızık verilecektir. 41-Ey kavmim! Nedir bu hal? Ben sizi kurtuluş “necat”a çağırıyorum, siz beni ateşe “nar’a” çağırıyorsunuz. 42-Siz beni, Allah’ı inkâr etmeye ve hiç tanımadığım nesneleri O’na ortak koşmaya çağırıyorsunuz. Ben ise sizi, Azîz ve çok bağışlayan “Ğaffar” Allah’a davet ediyorum. 43-Gerçek şu ki, sizin beni davet ettiğiniz şeyin dünyada da ahirette de davete değer bir tarafı yoktur. Dönüşümüz Allah’adır, aşırı gidenler de ateş ehlinin kendileridir. 44-Size söylediklerimi yakında hatırlayacaksınız. Ben işimi Allah’a havale ediyorum. Muhakkak Allah, kullarını çok iyi gören “Basîr”dir. 45-Nihayet Allah, onların kurdukları tuzakların kötülüklerinden bu zatı korudu, Firavun’un kavmini ise kötü azap kuşatıverdi. 46-Onlar sabah akşam o ateşe sokulurlar. Kıyametin kopacağı gün de: Firavun ailesini azabın en çetinine sokun (denilecek)!

MÜ’MİN SURESİ • 1081

47- (Kâfirler) ateşin içinde birbirleriyle çekişirlerken zayıf olanlar, o büyüklük taslayanlara: Biz size uymuştuk. Şimdi ateşin birazını bizden savabilir misiniz? derler. 48-O büyüklük taslayanlar ise: Doğrusu hepimiz bunun içindeyiz. Şüphe yok ki Allah kulları arasında vereceği hükmü verdi, derler. 49-Ateşte bulunanlar cehennem bekçilerine: Rabbinize dua edin, bizden, bir gün olsun azabı hafifletsin! diyecekler. 50- (Bekçiler:) Size Rasulleriniz açık açık deliller getirmediler mi? derler. Onlar da: Getirdiler, cevabını verirler. (Bekçiler ise): O halde kendiniz yalvarın, derler. Halbuki kâfirlerin yalvarması boşunadır. Firavun’un Haman’dan yapmasını istediği kule, düşünsel kıyaslardan nazari hikmet kaidesidir. Çünkü söz konusu toplum, vehme bulanmış akıllarıyla perdelenen mantıkçılardan müteşekkildi. Hidayet nuruyla aydınlanmamışlardı. Firavun, gaybın semalarına giden yollara ulaşmak ve düşünce yoluyla Teklik huzurunu görmek istedi, hem de tecrit, mahv ve fena şeklinde Allah’da süluk etmeksizin. Çünkü o, benliği ve bilgisiyle perdelenmişti. Dedi ki: “Doğrusu ben onu, yalancı sanıyorum…böylece” işte bu süsleme ve engelleme gibi “Firavun’a yaptığı kötü iş süslü gösterildi.” Çünkü nefsinin sıfatları ve rezillikleriyle perdelenmişti. “Ve yoldan saptırıldı.” Çünkü düşüncesinde yanılıyordu. Bilgisi ve bakışı ifsat olmuştu. Bu da dünyaya yönelik şiddetli meylinden, hevanın tesirine girip dünyaya şiddetle sevgi beslemesinden kaynaklanıyordu. Ama ailesinden iman eden kimsenin hali bundan farklıydı. Çünkü o, sözünün başında dünyadan sakındırıyor ve şöyle diyor: “Ey kavmim! Şüphesiz, bu dünya hayatı, geçici bir eğlencedir. Ama ahiret, gerçekten kalınacak yurttur.” Çünkü dünya hayatı çarçabuk tükenir, ama ahiret hayatı sonsuza kadar devam eder, daima var olur. “Ben sizi necat’a çağırıyorum”…kurtuluşa çağırıyorum, sizi tevhide ve arınmaya çağırıyorum, bunlar da sizin kurtuluşunuza sebep olurlar. Siz ise “beni ateşe çağırıyorsunuz.” ateşe girmeme sebep olacak şirke çağırıyorsunuz. “Hiç tanımadığım nesneleri O’na ortak koşmaya” çağırıyorsunuz. Var olduklarına dair bilgi sahibi olmadığım şeyleri ortak koşmamı istiyorsunuz. Oysa onların varlıkları yoktur. “Ben ise sizi, Azîz…Allah’a davet ediyorum.” Daima üstün iradeli, kendisine isyan edeni kahreden, “Ğaffar” çok bağışlayan, kendisine itaat edenlerin nefislerinin karanlıklarını nurlarıyla örten Allah’a davet ediyorum.

1082 • TEFSİRİ KEBİR / TE’VİLÂT

“Gerçek şu ki…” kesinlik ve sabitlik kazanan bir zorunluluktur ki “sizin beni davet ettiğiniz şeyin” her iki cihanda da davet edilecek bir hususiyeti yoktur, çünkü varlığı yoktur. Aslında her iki cihanda da var olması imkânsızdır. “Onlar sabah akşam o ateşe sokulurlar.” ruhları tabiat heyetleri ateşine, kutsi nurlardan perdelenme ve maddi lezzetlerden yoksun kalma, bunlara derin özlem duyma, buna rağmen elde edememe narına atılırlar. “Kıyametin kopacağı gün…” bedenlerin haşredilmesi veya Mehdi’nin (a.s) zuhuru şeklinde kıyametin kopacağı gün onlara “azabın en çetinine” girin, denilir. Çünkü ilk tevile göre, heyetleri ve suretleri ters yüz olmuştur. Karanlıklar içlerinde üst üste binmiştir. Perdeler kalınlaşmıştır. Mahbesleri daracık olmuştur. İkinci tevile göre ise, Mehdi (a.s) onları kahretmiş, kendisini inkâr ettikleri ve kendisinden uzaklaştıkları için onlara azap etmiştir. Onları simalarından tanıyıp cezalandırmıştır. 51-Muhakkak Rasullerimize ve iman edenlere, hem dünya hayatında, hem şahidlerin şahidlik edecekleri günde yardım ederiz. 52-O gün zalimlere, özür dilemeleri hiçbir fayda sağlamaz. Artık lânet de onlarındır, kötü yurt da onlarındır! 53.54-And olsun ki biz Musa’ya hidayeti verdik ve İsrailoğullarına, akıl sahipleri için bir öğüt ve doğruluk rehberi olan Kitab’ı miras bıraktık. 55- (Rasûlum!) Şimdi sen sabret. Allah’ın vaadi gerçektir. Günahının bağışlanmasını iste. Akşam sabah Rabbini hamd ile tesbih et. 56-Kendilerine gelmiş kesin bir delil olmaksızın, Allah’ın âyetleri hakkında münakaşa edenler var ya, hiç şüphe yok ki, onların kalplerinde, asla yetişemeyecekleri bir büyüklük hevesinden başka bir şey yoktur. Sen Allah’a sığın. Kuşkusuz O, işiten“Semî”dir, gören“Basîr”dir. 57-Elbette semavat’ın (göklerin) ve arz’ın (yerin) yaratılması, insanların yaratılmasından daha büyük bir şeydir. Fakat insanların çoğu bilmezler. 58-Körle gören, inanıp iyi amellerde bulunanla kötülük yapan bir olmaz. Ne kadar az düşünüyorsunuz! 59-Kıyamet günü (kıyam edilecek gün) mutlaka gelecektir, bunda hiç şüphe yoktur. Fakat insanların çoğu buna inanmazlar.

MÜ’MİN SURESİ • 1083

60-Rabbiniz şöyle buyurdu: Bana dua edin, kabul edeyim. Çünkü bana ibadeti bırakıp büyüklük taslayanlar aşağılanarak cehenneme gireceklerdir. 61-İçinde dinlenesiniz diye geceyi, görmeniz için de gündüzü yaratan Allah’dır. Muhakkak Allah, insanlara karşı lütufkârdır. Lakin insanların çoğu şükretmezler. “Muhakkak Rasullerimize ve iman edenlere…yardım ederiz.” Her iki cihanda onları melekuti teyit ve kutsi nurla destekleriz. “Şimdi sen sabret. Çünkü Allah’ın vaadi gerçektir.” Yani, onların eziyetlerine karşı nefsin zuhur etmesine engel olup, onu hapset. Bil ki, sen beka ve tekmin halinde galip geleceksin. “Biz galip geliriz.” Fillerinden uzak durmak suretiyle halinin günahından bağışlanma dile. “Tesbih et…” tecrit ederek Rabbini hamd et, daima O’nun sıfatlarıyla mevsuf olarak O’nu tesbih et. Senin için nefsin zuhur ettiği sıfatlara karşı sabretmek ve onlardan istiğfar etmek, Allah ve sıfatlarıyla tahakkuk etmek bir zorunluluktur. Fena sonrası beka halinde istikamet ve temkin hali senin için hasıl olunca, işte bu galibiyetin, nefsin zuhur etmesinin ve vade vefa göstermenin vaktidir. “Rabbiniz şöyle buyurdu: Bana dua edin, kabul edeyim.” Bundan maksat, hal duasıdır. Çünkü istenen şeyin hayırlı olup olmadığını bilmemekle birlikte yapılan lisan duası, perdelenmişlerin duasıdır. Nitekim yüce Allah şöyle buyurmuştur: “Kâfirlerin duası kuşkusuz hedefini şaşırmıştır.” (Rad, 14) yani kâfirin duası boşa gitmiştir. Ama arkasından mutlaka icabet gelen dua, hal ile yapılan duadır. O da kulun istediği şeyi kabul etme istidadına sahip olmak suretiyle hazırlık yapmasıdır. Böyle bir dua gerçekleştiği zaman icabet gecikmez. Allah’a tevbe eden, zühd ve itaat ile pişmanlık gösteren kimsenin bağışlanma istemesi gibi. Ya da fena bulmayı tercih ederek vuslatı talep eden kimse gibi. Bu yüzden yüce Allah şöyle buyurmuştur: “bana ibadeti bırakıp büyüklük taslayanlar.” Yani yalvarmak, boyun eğmek ve bükülmek suretiyle dua etmeyen, buna karşılık nefisleri büyüklük ve üstünlük sıfatıyla zuhur edenler “aşağılanarak cehenneme yuvarlanacaklardır.” Çünkü onlar, hal lisanıyla bunu istediler. Onlar da kahır ve zilletle bu hale düştüler. Büyüklük taslama ve Allah’ın Ekberiyetine karşı gelme sıfatı böyle bir sonucu gerektirir.

1084 • TEFSİRİ KEBİR / TE’VİLÂT

62-İşte O, her şeyin yaratıcısı olan Rabbiniz Allah’dır. O’ndan başka ilâh yoktur. O halde nasıl olup da döndürülüyorsunuz! 63-Allah’ın âyetlerini inatla inkâr edenler işte (Hakk’dan) böyle döndürülür. 64-Arz’ı sizin için yerleşim alanı, semayı da bir bina kılan, size şekil verip de şeklinizi güzel yapan ve sizi temiz nimetlerle rızıklandıran Allah’dır. İşte Allah, sizin Rabbinizdir. Âlemlerin Rabbi Allah, yücelerden yücedir. 65-O daima diridir “Hayy’dır” O’ndan başka hiçbir ilâh yoktur. O halde dinde ihlâslı ve samimi kişiler olarak O’na dua edin. Hamd, âlemlerin Rabbi Allah’a mahsustur. 66- (Rasûlum)! De ki: Bana Rabbimden apaçık deliller gelince, sizin Allah’ı bırakıp o taptıklarınıza kulluk etmem bana yasaklandı ve bana âlemlerin Rabbine teslim olmam emredildi. 67-Sizi topraktan, sonra meniden, sonra alakadan (aşılanmış yumurtadan) yaratan sonra bebek olarak çıkaran, sonra sizi güçlü kuvvetli bir çağa erişmeniz, sonra da ihtiyarlamanız -ki içinizden daha önce vefat edenler de vardır-ve belli bir vakte ulaşmanız için sizi yaşatan O’dur. Umulur ki düşünürsünüz. 68-O, hem dirilten hem de öldürendir. O, herhangi bir işin olmasını dilediği zaman yalnız «Ol!» der, o da oluverir. 69-Allah’ın âyetleri hakkında tartışanlara bakmadın mı? Nasıl döndürülüyorlar (onu tasdike yanaşmıyorlar)! 70-Onlar, gönderdiklerimizi anlayacaklar! Kitab’ı ve Rasullerimize yalanlayanlardır. Onlar (irsal ettiklerimizi) yakında (gerçeği)

71.72-Boyunlarında demir halkalar ve zincirler olduğu halde, sıcak suya sürüklenecekler, sonra da ateşte yakılacaklardır. 73.74-Sonra onlara: Allah’ı bırakıp da koştuğunuz ortaklar nerededir? denilecek. Onlar da: Bizden uzaklaştılar, zaten biz önceleri hiçbir şeye tapmıyorduk, diyecekler. İşte Allah kâfirleri böyle şaşırtır. 75-Bu, sizin arz’da haksız olarak şımarmanızdan ve aşırı derecede sevinip böbürlenmenizden ötürüdür. 76-İçinde ebedî kalmak üzere cehennemin kapılarından girin! Kibirlenenlerin dönüp gidecekleri yer ne çirkindir!

MÜ’MİN SURESİ • 1085

77-Onun için (Rasûlum), sen sabret! Şüphesiz Allah’ın vaadi gerçektir. Onlara söz verdiğimiz azabın bir kısmını ya sana gösteririz, yahut seni daha önce vefat ettiririz. Nasıl olsa onlar bize döneceklerdir. 78-And olsun, senden önce de Rasuller gönderdik. Onlardan sana kıssalarını anlattığımız kimseler de var, durumlarını sana bildirmediğimiz kimseler de var. Hiçbir Rasul Allah’ın emri olmaksızın herhangi bir âyeti kendiliğinden getiremez. Allah’ın emri gelince de hakk uygulanır ve o zaman bâtılı seçenler hüsrana uğrayacaklardır. 79-Allah, kimine binesiniz, kimini yiyesiniz diye sizin için hayvanları yaratandır. 80-Onlarda sizin için daha nice faydalar vardır. Gönüllerinizdeki bir arzuya, onlara binerek ulaşırsınız. Onların ve gemilerin üstünde taşınırsınız. 81-Allah size âyetlerini gösteriyor. Şimdi, Allah’ın âyetlerinden hangisini inkâr edersiniz? 82-Onlar arz’da (yeryüzünde) gezip dolaşmadılar mı ki, kendilerinden öncekilerin sonu nasıl olmuştur, görsünler! Öncekiler bunlardan daha çoktu, kuvvetçe ve yeryüzündeki eserleri bakımından da daha sağlam idiler. Fakat kazandıkları şeyler onlara asla fayda vermemiştir. “İşte O…Rabbiniz Allah’dır.” Yani, fiilleri ve sıfatlarıyla tecelli eden, bütün sıfatlarla mevsuf olan Allah’dır. Her birinizin haline özgü isimleriyle (esmalarıyla) sizi terbiye etmekte olan Rabbinizdir. “Her şeyin yaratıcısı”dır. Yarattıklarıyla perdelenmiştir. “O’ndan başka ilah yoktur.” Varlıkta O’ndan başka, bir şey yaratıp da sıfatla zuhur eden bir ilah yoktur. “O halde nasıl olup da döndürülüyorsunuz!” nasıl oluyor da Ondan başkasının varlığını ispat edip itaat etmek suretiyle Ondan döndürülüyorsunuz! İşte sizin kesretle perdelenmeniz sonucu döndürülmeniz gibi “döndürülür” inkâr edenler. “Allah’ın ayetlerin…i” çünkü onları bilmezler ve başkasının varlığı ispat etmek suretiyle onları perdelerler. “Onlar… kitabı yalanlayanlardır.” Çünkü kitapla uyumlu olmaktan uzaktırlar ve kendi karanlıklarıyla nurdan perdelenmişlerdir. “Onlar yakında anlayacaklardır” suçlarının vebalini, amellerinin sonucunu. Çünkü değişik tabiat kayıtlarından oluşan zincirler “boyunlarında” olacaktır.

1086 • TEFSİRİ KEBİR / TE’VİLÂT

Sonlu başkaları hadiselerinden oluşan zincirler boyunlarına vurulacaktır. Bu zincirler maksatlarına doğru hareket etmelerine engel olacaktır. “Sürükleneceklerdir.” cehalet ve heva kaynar suyuna sürükleneceklerdir. Sonra “yakılacaklardır.” şehvetlere ve maddi lezzetlere iştiyak duyma, buna rağmen elde edememe ateşinde yakılacaklardır. Lezzetleri elde etmeye karşılık eza veren heyetlerin acılarını çekeceklerdir. Lezzetleri yitireceklerdir. Çünkü onlarla perdelenmiş ve onların yanında durup ötesine geçememişlerdi. Yani kulluk sundukları kesret suretlerinin yanında durmuşlardı. Diyorlar ki: “Biz önceleri hiçbir şeye tapmıyorduk.” Çünkü daha önce kulluk sundukları ve ibadet etmekle ömürlerini zayi ettikleri varlıkların, kendilerine bir yarar sağlamak şöyle dursun, hiçbir şey olmadıklarını fark etmişlerdir. “Bu…” azap, süfli cihette olan batıl, geçici, fani şeylerle ve nefisle sevinmenizden, onlarla coşmanızdan dolayıdır. Çünkü bulaşık ve zulmani, Hak’dan uzak nefislerinizle onlar arasında bir uyum vardı. “İçinde ebedi kalmak üzere cehennemin kapılarından girin!” çünkü rezillikleriniz kök salmış, perdeleriniz artık kalıcı hale gelmiştir. “Kibirlenenlerin dönüp gidecekleri yer ne çirkindir.” kibir rezilliğiyle zuhur edenlerin yeri ne çirkindir! 83-Rasulleri onlara apaçık bilgiler getirince, onlar kendilerinde bulunan (beşerî) bilgiye güvendiler (onu alaya aldılar). Alaya aldıkları şey kendilerini boğuverdi. 84-Artık o çetin azabımızı gördükleri zaman: Allah’a O’nun Tekliğine iman ettik ve O’na ortak koştuğumuz şeyleri inkâr ettik, derler. 85-Fakat azabımızı gördükleri zaman imanları kendilerine bir fayda vermeyecektir. Allah’ın kulları hakkında süregelen “sünneti” âdeti budur. İşte o zaman kâfirler hüsrana uğrayacaklardır. “Rasulleri onlara apaçık bilgiler getirince, onlar kendilerinde bulunan (beşerî) bilgiye güvendiler.” Yani, vehim bulaşmış akılları, hidayet ve vahiy nurundan mahrum makulleriyle perdelenmiş olanlara rasulleri tevhidi hakikât ilimleri ve keşfi hakkaniyet irfanlarıyla geldikleri zaman, yanlarındakilerle sevindiler, hidayeti kabul etmekten perdelendiler. Rasulleriyle alay ettiler. Çünkü sahip oldukları bilgiler karşısında onların getirdiklerini küçümsediler. Böylece alaya almalarının cezası kendilerini kuşattı ve geride tek kişi kalmayacak şekilde helak oldular. Allah doğrusunu herkesten daha iyi bilir.

FUSSİLET SURESİ • 1087

FUSSİLET SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Ha. Mîm. 2- (Kur’an) Rahmân ve Rahîm olan Allah’dan indirilmiştir. 3- (Bu,) bilen bir kavim için, âyetleri Arapça okunarak açıklanmış, tafsilatlı kılınmış bir Kitab’dır. 4-Bu Kitab, Beşir (müjdeleyici) ve Nezir’dir (uyarıcıdır). Fakat onların çoğu yüz çevirdi artık işitmezler. 5-Ve dediler ki: Bizi çağırdığın şeye karşı kalplerimiz kapalıdır. Kulaklarımızda da bir ağırlık vardır. Bizimle senin aranda bir perde bulunmaktadır. Onun için sen (istediğini) yap, biz de yapmaktayız! “Ha. Mîm.” Hakk’ın Muhammedî surette zuhuru külli Kitab olarak “indirilmiştir”… Bu Kitab, Tek’lik zatından gelen bütün hakikâtleri kapsamaktadır. Teklik zatı ise bütünü kapsayan rahmani rahmet sıfatına sahib’dir. Yani bütün varlıklara varlığı ve kemali bahşedendir. Ayrıca, Muhammedî velilere has, rahimî rahmet sıfatına da sahib’dir. Çünkü Muhammedî veliler, has irfani kemali ve zati tevhidi kabul etme istidadına sahib’dirler. Dolayısıyla bu Kitab, Furkani akıl kitabıdır ki “ayetleri…açıklanmıştır.” İndirilme süreciyle açıklanmış, “tafsilatlı kılınmıştır”. Bundan önce cem aynında mücmel idi. Bu kitab “okunarak” sıfatların zuhuruna, istidatların meydana gelişine göre ayrıntılandırılmıştır. Bu halde bütünü kuşatmaktadır. “Arapça” okunan bir kitab’dır. Çünkü Rasulullah (s.a.v) Araplar arasında yaşamıştır. “Bilen bir kavim için.” istidatları O’na yakîn ve fıtratları da arındığı için ayetlerinin hakikâtlerini bilen kavme indirilmiştir. “Bu Kitab Beşir’dir”…müjdeleyicidir; kemalatı kabul etme istidadına sahip ve O’nun nurunu görenleri kavuşma ile müjdeler. “Ve Beşir’dir” uyarıcıdır; nefislerinin karanlıklarıyla perdelenenleri de azapla uyarır. “Lakin,

1088 • TEFSİRİ KEBİR / TE’VİLÂT

onların çoğu yüzçevirdi.” Çünkü başkalarıyla perdelendiler ve örtünme karanlıkları içinde kaldılar. “Artık işitmezler” Hakk’ın sözünü dinleyemezler. Çünkü kalp kulaklarında ağırlık vardır. Nitekim, şöyle demişlerdir: “Bizi çağırdığın şeye karşı kalplerimiz kapalıdır. Kulaklarımızda da bir ağırlık vardır.” Çünkü, tabiat örtüleri ve nefis sıfatlarının perdeleri onların kalp gözlerini köreltmiş, kulaklarını da sağırlaştırmıştır. Onları kılıflar içine sokup adeta kapatmışlardır. Onunla kendileri arasına perde koymuşlardır. 6-De ki: Ben de ancak sizin gibi bir beşerim (insanım). Bana ilâhınızın bir tek İlâh olduğu vahyolunuyor. Artık O’na yönelin, O’ndan mağfiret dileyin. Ortak koşanların vay haline! 7-Onlar zekâtı vermezler; ahireti inkâr edenler de onlardır. 8-Şüphesiz, iman edip iyi iş yapanlar için tükenmeyen bir mükâfat vardır. “De ki: Ben de ancak sizin gibi bir beşerim (insanım).” Yani, ben sizin hemcinsinizim. Beşeriyet açısından sizinle uyuşmaktayım. Aramızda tür ayniliği vardır. Çünkü Rasul’e (s.a.v) insanlarla ünsiyet kurma, onlara karışma direktifi verilmiştir. Sizden ayrıldığım nokta bana vahiy indirilmesidir. Bu vahiy tevhidi açıklamakta, süluk yolunu gözler önüne sermektedir. O halde tür uyumundan ve beşeriyet noktasındaki hemcinslikten hareketle bana bağlanın ki tevhid nuruna, dinin açıklamasını içeren vahye ulaşasınız. Ve yüce Allah’ın bana “ilahınız bir tek ilah” tır, sözüyle tanıttığı hakk yolu izleyesiniz. Bunun anlamı, varlıkta Allah’ın bir şerikinin olmadığıdır. “Artık O’na yönelin.” iman ve sekinet üzere sebat etmek, O’na yönelmeye kani olmak suretiyle O’na yönelin. Sakın batıla, türlü yollara, başkasına iltifat etmek suretiyle kaymayın, sapmayın. Nefse yönelmeyin. “O’ndan mağfiret dileyin.” Maddi tanrılardan uzaklaşın, beşeri sıfatlardan arının. Ki sıfatlarınızın günahları onun sıfatlarının nuruyla örtünsünler. “Vay haline!” başkasıyla perdelenenlerin… Onlar başkasının varlığından ibaret perdelerin kalkması için nefislerinden temizlenmez, nefislerinin sıfatlarını silmezler. Böylece vahdeti gerçekleştirmezler. “Ahireti inkâr edenler de onlardır.” Çünkü fıtri nurun üzerini örtmüşlerdir. Oysa fıtri nur, kutsi âleme, ebedi hayat madenine iştiyak duyar. Onlar ise bu nuru maddi karanlıklarla ve bedensel tabiat heyetleriyle örterler.

FUSSİLET SURESİ • 1089

9-De ki: Gerçekten siz, arz’ı iki günde halk edeni (yaratanı) inkâr edip O’na ortaklar mı koşuyorsunuz? O, âlemlerin Rabbidir. 10-O, yeryüzüne sabit dağlar yerleştirdi. Orada bereketler yarattı ve orada tam dört günde kıyamda duran mahlukat için fark gözetmeden gıdalar takdir eyledi. 11-Sonra duman halinde olan semayı istiva eyledi, ona ve arz’a: İkiniz de isteyerek veya istemeyerek, gelin! dedi. İkisi de «İsteyerek geldik» dediler. “De ki: Gerçekten siz, arz’ı iki günde halk edeni inkâr ediyorsunuz…” arz’ı iki hadise içinde yaratmıştır. Nitekim, günün bir hadiseyle ifade edilebileceği belirtilmiştir. Bunun nedeni Arapların “elhavadisu’l yevmiye” (günlük olaylar) derken hadiseyi güne nispet etmeleridir. Çünkü hadise de tıpkı gün gibi zuhur eder, ardından kaybolur. Hadise ve gün ilişkisi, suret ve madde ilişkisi mahiyetindedir. “Orada bereketler yarattı.” Arz’ın (yer’in) hayırlarını çoğalttı. “Orada… takdir etti.” Arz’ın, beden arzının da geçim kaynaklarını ve rızıklarını takdir etti. “Dört günde…” bundan maksat dört keyfiyet ve dört unsurdur. Bütün bileşimler terkip ve tadille onlardan “fark gözetmeden” , imtizaç ve itidal açısından eşit düzeyde gıda ve geçimlik arayanlar için yaratılmışlardır. Yani bütün bunları onlar için takdir etmiştir. “Sonra…semayı istiva eyledi” semaya yöneldi, sema’yı var etmeye kastetti. Ayette geçen “sümme=sonra” edatı, arada bir zaman farklılığını göstermek için değil, arz ile semanın yaratılışları arasında sağlam olmak veya olmamak, yön ve öz itibariyle farklı olmak gibi başkalıkların olduğunu vurgulama amacına yöneliktir. Çünkü bu bağlamda zaman kavramı söz konusu değildir. “Duman halinde…” yani sema o sırada latif bir cevherden ibaretti. Buna karşılık arz’ın cevheri yoğun ve ağırdı. “Ona ve arz’a: “İsteyerek veya istemeyerek, gelin! dedi.” yani, Allah’ın emri ve iradesi onların var olmalarına taalluk etti, onlar da itaat edilmesi gereken amirin emrine muhatap olduğu zaman emre itaat eden, emri yerine getirmek için zaman kaybetmeyen bir memur gibi derhal var oldular. Burada temsili bir anlatım söz konusudur. Yoksa orada söz yoktu.

1090 • TEFSİRİ KEBİR / TE’VİLÂT

12-Böylece onları, iki günde yedi sema (gök) olarak yarattı ve her semaya (göğe) görevini vahyetti. Ve biz, yakın semâyı (göğü) kandillerle donattık, bozulmaktan da koruduk. İşte bu, Azîz, Alîm Allah’ın takdiridir. 13-Eğer onlar yüz çevirirlerse de ki: İşte sizi Âd ve Semûd’un başına gelen kasırgaya misli bir kasırgaya karşı uyarıyorum! 14-Rasulleri onlara: Önlerinden ve arkalarından gelerek Allah’dan başkasına kulluk etmeyin, dedikleri zaman, «Rabbimiz dileseydi elbette melekler indirirdi. Onun için biz sizinle gönderilen şeyleri inkâr ediyoruz» demişlerdi. 15-Âd kavmine gelince, arz’da (yeryüzünde) “hakk”sız olarak kibirlenerek büyüklük tasladılar ve: Bizden daha kuvvetli kim var? dediler. Onlar kendilerini yaratan Allah’ın, onlardan daha kuvvetli olduğunu görmediler mi? Onlar bizim âyetlerimizi bilerek (mucizelerimizi) inkâr ediyorlardı. 16-Bundan dolayı biz de onlara dünya hayatında zillet azâbını tattırmak için o uğursuz günlerde soğuk bir rüzgâr gönderdik. Ahiret azabı elbette daha çok rüsvay edicidir. Onlara yardım da edilmez. 17-Semûd’a gelince onlara doğru yolu gösterdik, ama onlar körlüğü doğru yola tercih ettiler. Böylece yapmakta oldukları kötülükler yüzünden alçaltıcı azabın yıldırımı onları çarptı. 18-İman edenleri kurtardık. Onlar (Allah’dan) korkuyorlardı. “Böylece onları, iki günde yedi sema olarak yarattı.” Yani, onları da arz gibi madde ve suret olarak yarattı. “ Ve her semaya (göğe) görevini vahyetti.” Yani, her birinin hareketlerinden, melekuti tesirlerinden ve tedbirlerinden, yıldızlarının özelliklerinden ve kendilerine taalluk eden her şeyden neyi irade ettiğine işaret etmiştir. “Ve biz, yakın semayı…donattık.” Yani ay feleğinin bize bakan yüzeyini “kandillerle” parlak gök cisimleriyle süsledik ve onları koruduk “bozulmaktan da koruduk.” Buharların yükselmesi sonucu yırtılmaktan, şeytani tabii kuvvetlerin meleklerine ulaşmaktan koruduk. “işte bu, Aziz…Allah’ın takdiridir.” İşini dilediği gibi yapma gücüne ve üstün iradesine sahip “Alim” ilmiyle yaptığını sağlam yapan Allah’ın takdiridir.

FUSSİLET SURESİ • 1091

Ya da kastedilen anlam şudur: Siz inkâr ediyorsunuz, beden arzını yaratan ve bunu iki günde, yani iki ayda yahut madde ve suret şeklinde iki hadisede vechinin perdesi haline getiren Rabbinizden beden örtüleriyle perdeleniyorsunuz. Başkasının yanında durup ötesine geçmemek suretiyle ona ortaklar koşuyor, benzerler tasavvur ediyorsunuz. Aslında varlığı ve tesiri olmayan şeylere tesir nispet ediyorsunuz. İşte bu yaratıcı âlemleri isimleriyle idare etmektedir. Bedenin yukarısında aza dağlarını yaratmıştır. Ya da süfli meyli gerektiren unsuri kuvvetlerden ve kendi hali üzerinde sabit kalmasını sağlayan maddi suretlerden dağlar var etmiştir. Ayrıca aletler, sebepler ve karışımlar hazırlamak, fiillerini tamamlamasına imkân veren kuvvetler var etmek suretiyle orayı bereketli kıldı. Kuşatıcı tedbir ve yardımcıları aracılığıyla vakitlerini takdir etmiştir. Yine gıdaların mecralarını planlamıştır. Dört ayda tamamlanacak şekilde gıdaları, bunları elde etme sebeplerini ve gıda maddelerini tayin etmiştir. Yani bunların tümünü dört ayda yahut dört unsur dediğimiz maddeler çerçevesinde gerçekleştirmiştir. Sonra istiva etmiştir. Yani bundan sonra düzgün bir şekilde yönelmiştir. Başka bir şeye meyletmeden doğrudan ruh semasına yönelmiş ve duman halindeki bu semayı düzeltmiştir. Yani karışımların buharlığından ve letafetinden oluşan ve de kalpten yukarı olan bu latif maddeye kastetmiştir. Nitekim bir hadiste şöyle buyrulmuştur: “Sizden birinizin ana karnındaki yaratılışı şu şekilde gerçekleşir: Kırk gün nutfe halinde kalır. Sonraki kırk gün kan pıhtısı halinde kalır. Sonraki kırk gün embriyo (bir çiğnem et) halinde kalır. Sonra Allah ona bir meleği dört kelime ile birlikte gönderir. Bu melek onun amelini, ecelini, rızkını ve mutlu veya bedbaht olacağını yazar. Ardından ona ruh üfler.” Bu anlamı destekleyen bir diğer hadis de şöyledir: “Cenine ruhun üflenmesi, gebeliğin üzerinden dört ayın geçmesinden sonradır.” “Sonra ona…gel…dedi.” Yani Allah’ın iradesi arzın ve semanın oluşmasına, bir şey olmalarına ve yeni bir yaratılışla var olmalarına taalluk etti. Onlar da Allah’ın istediği surette var oldular. İşte arz’ın (yerin), arada zamansal bir uzaklık olmaksızın semadan (gökten) önce yaratılmış olmasının anlamı budur. Çünkü beden maddesi ruhla temasa geçmeden ve ruh üfürülmeden önce beden olarak yaratılmış olsa da bedenin azalarının gelişmesi ve birbirlerinden ayrılması ancak ruhla temasından, içine ruhun üfürülmesinden sonra gerçekleşir.

1092 • TEFSİRİ KEBİR / TE’VİLÂT

“Böylece onları…yedi sema olarak yarattı.” Yani daha önce sözü edilen yedi gayp olarak yarattı. Kuvvetler, Nefis, Kalp, Sır, Ruh, Hafa ve Hak. Hak ise hüviyetini mevcut şahsın hüviyetine giydirmiştir. Bu şahsı var etmekle söz konusu mertebelere inmiş ve bunlarla perdelenmiştir. Eğer Hakk’ın hüviyeti bunların arasından çıkarılırsa ve bu gayplar yedi mahluk olarak algılanırsa, bu takdirde kalp ile sır arasında akıl da bir gayp olarak kabul edilir. Bu da en yakın semadır (dünya seması). Çünkü insanın iki günde yani buna ek olarak iki ayda insan olmasını sağlayan kalbe yakındır. Böylece gebeliğin ya da insanın yaratılışının müddeti altı ay olarak ortaya çıkar. Nitekim, altı ayı tamamlayıp yedinci ayın başında doğan çocuk eksiksiz bir yaratılışla yaşar. Ya da biri mücerret, biri de mücerret olmayan olmak üzere iki tavırda veya ruh ve beden şeklindeki iki hadisede yaratılır. Doğrusunu, Allah herkesten daha iyi bilir. Yüce Allah yukarıda sözü edilen tabakalardan oluşan her semaya emrini, kendisine özgü işini, amelleri, idrakleri, keşifleri, müşahedeleri, vuslatları, işveleri ve tecellileri vahyetti. “Yakın semayı…donattık.” Yani aklı kanıt ve burhan kandilleriyle donattık. Vehim ve hayal şeytanlarının akıl ufkuna yükselmek suretiyle mele-i ala’daki ruhanilerin sözlerinden kulak hırsızlığı yapmalarına, yalanlarını ve hayallerini onlarla karıştırmak suretiyle kıyasi suretleri edinmelerine karşı onu koruduk. 19-Allah’ın düşmanları, ateşe sürülmek üzere toplandıkları o gün, düzenli olarak hepsi bir araya getirilirler. 20-Nihayet, oraya geldikleri zaman kulakları, gözleri ve derileri, işledikleri şeye karşı onların aleyhine şahitlik edecektir. 21-Derilerine: Niçin aleyhimize şahitlik ettiniz? derler. Onlar da: Her şeyi konuşturan Allah, bizi de konuşturdu. İlk defa sizi o yaratmıştır. Yine O’na döndürülüyorsunuz, derler. 22-Siz ne kulaklarınızın, ne gözlerinizin, ne de derilerinizin aleyhinize şahitlik etmesinden sakınmıyordunuz, yaptıklarınızdan çoğunu Allah’ın bilmeyeceğini sanıyordunuz. 23-Rabbiniz hakkında beslediğiniz zan var ya, işte sizi o mahvetti ve ziyana uğrayanlardan oldunuz.

FUSSİLET SURESİ • 1093

24-Şimdi eğer dayanabilirlerse, onların yeri ateştir. Ve eğer (tekrar dünyaya dönüp Allah’ı) hoşnut etmek isterlerse, memnun edilecek değillerdir. 25-Biz onlara birtakım arkadaşlar musallat ettik de onlar önlerinde ve arkalarında ne varsa hepsini bunlara süslü gösterdiler. Kendilerinden önce gelip geçmiş olan cinler ve insanlar için (uygulanan) azap onlara da gerekli olmuştur. Kuşkusuz, onlar hüsrana düşenlerdi. 26-İnkâr eden “kâfir”ler: Bu Kur’an’ı dinlemeyin, anlaşılmaması için gürültü yapın. Umulur ki galip gelirsiniz, dediler. 27-And olsun ki o kâfir olanlara, şiddetli bir azabı tattıracağız ve onları yaptıklarının en kötüsüyle cezalandıracağız. 28-İşte bu, Allah düşmanlarının cezası, nar’dır (ateşdir). Âyetlerimizi inkâr etmelerinden dolayı, orada onlara ceza olarak ebedî kalacakları yurt (cehennem) vardır. 29-Kâfirler cehennemde: Rabbimiz! Cinlerden ve insanlardan bizi saptıranları bize göster de aşağılanmışlardan olsunlar diye onları ayaklarımızın altına alalım! diyecekler. “Nihayet oraya geldikleri zaman kulakları, gözleri ve derileri…onların aleyhine şahitlik edecektir.” Yani onların organlarının suretleri değişir. Bu organlar işledikleri amellerin biçimini alırlar. Derileri ve vücutlarının dış yüzeyi dönüşerek hal diliyle konuşmaya başlarlar. Aldıkları şekillerle işledikleri amellere delalet ederler, bu dille konuşmalarından dolayı da şöyle derler: “Her şeyi konuşturan Allah, bizi de konuşturdu.” Çünkü her şeyin bir tür dili vardır “fakat gafiller anlamazlar.” “Biz onlara birtakım arkadaşlar musallat ettik.” Mele-i ala’dan uzaklıkları, bizzat kutsi nefislere ve melekuti nurlara muhalefetleri, ayrıca heyulani maddelere dalmaları, nefsani sıfatlarla perdelenmeleri, bedensel hevaya ve tabii şehvete kapılmaları nedeniyle insanlardan ve tahayyül ve vehim güçlerinden oluşan cinlerden birtakım şeytanları onlara dost ve arkadaş yaptık. Yukarıda işaret edilen özelliklerinden dolayı arzın habis nefislerine ve karanlık bulanık unsurlarına uyum gösterdiler. Kutsi özlere ve mücerret zatlara muhalif oldular. Böylece, şeytanlar onların arkadaşları oldular da melekut nurundan perdelendiler.

1094 • TEFSİRİ KEBİR / TE’VİLÂT

“Onlar önlerinde…ne varsa hepsini bunlara süslü gösterdiler.” Önlerinde bulunan hayvani, vahşi lezzetleri ve tabii şehvetleri “ve arkalarında” bulunan emelleri ve ulaşamayacakları beklentileri onlara süslü gösterdiler. “Azap onlara da gerekli olmuştur.” Ebedi bedbahtlık şeklindeki İlahi hüküm onlar için kaçınılmaz olmuştur. “kendilerinden önce gelip geçmiş olan” toplumlar içinde Nebiyleri yalanlayan ve zahir ve batın Hakk’dan perdelenenler için öngörülen azap onları da kapsamına almıştır. “Kuşkusuz, onlar hüsrana düşenlerdi.” Çünkü asli istidat nurunu ve kesbi kemal kazancını zayi etmişlerdi. Dolayısıyla, ebedi helake ve sonsuz azaba uğramışlardı. “Rabbimiz!… Bizi saptıranları bize göster.” Yani, perdelenmişler azaba duçar oldukları zaman kendilerini saptıranlara karşı büyük bir kin besleyerek öfkelenirler ve onların kendilerininkinden daha şiddetli bir azaba uğramalarını, derekelerinden daha aşağı bir derekeye yuvarlatılmalarını temenni ederler. Çünkü, onlardan dolayı aşağılanmayla, ateşin acısıyla, yoksunluk azabıyla ve hüsranla karşılanmışlardır. Onları kendilerinden daha kötü bir durumda ve daha aşağı bir mertebede olduklarını görerek rahatlamak, hınçlarını dindirmek isterler. Tıpkı bir arkadaşının etkisiyle bir musibete uğrayan kimsenin bundan dolayı o arkadaşına büyük bir kin duyup, öfkelenmesi ve o arkadaşı o sırada yanında olmadığı halde onu yakalayıp yakmak istemesi gibi. 30-Muhakkak, Rabbimiz Allah’dır deyip, sonra dosdoğru yolda yürüyenlerin üzerine melekler iner. Onlara: Korkmayın, üzülmeyin, size vaat olunan cennetle sevinin! derler. 31.32-Biz dünya hayatında da, ahirette de sizin dostlarınızız. Gafûr ve rahîm olan Allah’ın ikramı olarak orada sizin için canlarınızın çektiği her şey var ve istediğiniz her şey orada sizin için hazırdır. “Muhakkak, Rabbimiz Allah’dır diyenler…” başka ilahın (tanrının) varlığını olumsuzlayarak Allah’ı birleyenler, yakini olarak Onu tanıyıp hakkıyla bilenler, sonra O’nun yolunda süluk etmek ve yolu üzerinde sebat etmek suretiyle O’nu doğru istikamet üzere olanlar, amellerini sırf O’na has kılanlar, sadece O’nun rızasını elde etmek için amel edenler, bu amelleri işlerken O’ndan başkasına yönelmeyenler “üzerine melekler

FUSSİLET SURESİ • 1095

iner.” Çünkü hakiki tevhid, yakini iman, hakk sistem üzere gerçekleşen sabit amel ve O’na giden yolda istikamet üzere olma hususunda aralarında uyum ve münasebet vardır. azimetten sapmazlar, O’nun rızasından başka tarafa yönelmezler. O’nun rızası için gerçekleştirdikleri amellerde sapma eğilimi göstermezler. Nitekim, bunların tam karşılarında yer alan rezillikler ehli olan perdelenmişlerin nefisleri de karanlık özleri ve habis amelleri itibariyle şeytanlara uyum gösterir. Bu şeytanlar da onların üzerine inerler. “Korkmayın…” azaptan korkmayın. Çünkü sizin zatlarınız nurlarla arınmış, heyetlerin karanlıklarından sıyrılmıştır. “Üzülmeyin…” istidatlarınızın gerektirdiği kemalatı elden kaçırmak endişesine kapılıp üzülmeyin. “Sevinin…” sıfat cennetiyle sevinin. “Size vaat olunan…” görmeden iman ettiğiniz sıfat cennetiyle sevinin. Ya da kastedilen anlam şudur: Onlar cem halinde tafsil haline dönerlerken melekler onlara saygı sunmak üzere inerler. Çünkü fena halinde meleklerin de başka şeylerin de varlığı söz konusu değildir. Böylece tafsil halinde üzerlerine inen melekler, telvinden korkmamalarını ve tevhide gark olmaktan dolayı üzülmemelerini telkin ederler. Çünkü, vahdet ehli olan kimseler tafsile ve kesreti görme haline döndükleri zaman üzülürler, hüzne kapılırlar. İlk karşılaşmanın tesiriyle vecde girerler. Çünkü cem aynında zati müşahedeyi yitirmişlerdir. Tafsille perdelenmişlerdir. Bu durum, beka halinde Hakk ile tahkik gerçekleşinceye kadar devam eder. O zaman göğüs, Hakkın nuruyla açılır. Böyle kimseleri kesret vahdetten, vahdet de kesretten perdelemez. Sıfat tafsilatında zatı bizzat müşahede ederler. Nitekim, bu hal ile ilgili olarak yüce Allah nebiysine şöyle hitap etmiştir: “Biz senin göğsünü açıp genişletmedik mi? Belini büken yükünü senden alıp atmadık mı?” (İnşirah, 1.3) Sıfat tecellileri makamında bulunduğunuz sırada size vaat olunan ve cennetlerin bütün mertebelerini kapsayan zat cennetiyle sevinin. “Biz…sizin dostlarınızız.” Bizimle sizin aramızdaki sıfat uyumu ve asli hemcinslik nedeniyle her iki cihanda da sizi severiz. Nitekim, şeytanlar da perdelenmişlerin dostlarıdırlar, çünkü aralarında hemcinslik, zulmet ve bulanıklıkta ortaklık vardır. “Orada sizin için canlarınızın çektiği her şey var.” müşahedeler, tecelliler, ruh, hoş koku, kalıcı nimet gibi canınızın çektiği her şey vardır orada. Yani istidadınızın gereği olan





1096 • TEFSİRİ KEBİR / TE’VİLÂT

kemal derecesine ulaştığınız zaman, yitirdiğiniz, geride bıraktığınız şeylere özlem duymazsınız. Bilakis, canınızın çektiği ve istediğiniz her şey, canınızın çektiği ve isteğinizin gerçekleştiği anda üç cennette de hemen önünüzde hazır olur. “İkram olarak…” sizin için hazırlanmış olarak bulursunuz. “Gafur” nuruyla sizin eserlerinizin, fiillerinizin, sıfatlarınızın ve zatlarınızın günahlarını örten ve “Rahim” fiillerinin, sıfatlarının ve zatının tecellileriyle size merhamet eden ve sizi onlara dönüştüren Allah’ın ikramı olarak onları hazır bulursunuz. 33- (İnsanları) Allah’a çağıran, iyi iş yapan Müslümanlardanım» diyenden kimin sözü daha güzeldir? ve «Ben

34-İyilikle kötülük bir olmaz. Sen (kötülüğü) en güzel bir şekilde önle. O zaman seninle arasında düşmanlık bulunan kimse, sanki candan bir dost olur. 35-Buna (bu güzel davranışa) ancak sabredenler kavuşturulur; buna ancak (hayırdan) büyük nasibi olan kimse kavuşturulur. “ …Kimin sözü daha güzeldir.” Yani kimin hali?… Çünkü çok kere “söz”, fiil ve hal anlamında kullanılır. “Rabbimiz Allah’tır, diyenler” ifadesi bu kullanıma bir örnek oluşturmaktadır. Yani tevhidi kendilerine din yapanlar. “Çok mal biriktirenler helak oldu…şöyle şöyle diyenler hariç” (yani infak edenler)hadisi de bu kullanıma örnektir. “İnsanları Allah’a çağıran, iyi iş yapan ve “Ben Müslümanlardanım” diyenden” yani tevhidde özünü Allah’a teslim eden, istikamet ve temkinle amel eden, kemale ermek için halkı Hakk’a çağırandan kimin sözü daha güzeldir. Ayetin akışında Hakk’a ve temkine davet en başa alınmıştır, çünkü mertebelerin en şereflisidir ve bu mertebe ilmi ve ameli kemali gerektirmektedir. Aksi takdirde, davet sahih, doğru olmaz. Sahih olsa bile Allah’a yönelik olmaz. Yani bütün sıfatlarla mevsuf zatına yönelik olmaz. Çünkü, amel etmeyen alim davet ederse onun daveti alim sıfatına, ilmi olmayan ama amel eden kimse davet ederse onun daveti Gafur ve Rahim sıfatlarına, alim, amil ve arif kimse davet ederse, onun daveti de Allah’a yönelik olur. “İyilikle kötülük bir olmaz.” Çünkü iyilik kalp makamından kaynaklanarak kişiyi cennete, meleklerle arkadaşlığa, kötülük ise nefis makamından kişiyi cehenneme ve şeytanlarla yoldaşlığa çeker. “Sen (kötülüğü) en güzel bir şekilde önle.” Eğer düşmanının kötülüğünü

FUSSİLET SURESİ • 1097

iyilikle savma imkânı varsa, onu en güzeliyle sav, en güzelinden daha aşağı bir iyilikle savma. En güzel iyilikten daha aşağı bir iyilikle savma bile tavsiye edilmezken, kötülüğe kötülükle karşılık verilmesini varın siz tasavvur edin. Çünkü, kötülük kötülükle savulmaz. Bilakis, ateşe odun atıldıkça gürleşir, alevlenir. Eğer kötülüğe misliyle karşılık versen, nefis makamına yuvarlanmış, şeytana tabu olmuş, ateşe giden yolu izlemiş olursun. Arkadaşını ağır sorumlulukların, günahların altına sokmuş, onu ve kendini kötüler zümresine katarak kötülüğün artmasına sebep olarak hayırdan yüz çevirmiş olursun. Ama kötülüğe iyilikle karşılık verdiğin zaman, düşmanının kötülüğünü dindirirsin, düşmanlığını yok edersin, kendin de kalp makamında hayır üzere sabit kalırsın, cennete giden yolu izleyerek şeytanı kovmuş ve rahmanı razı etmiş olursun. Melekutun akışına katılmış, hasmının günahını da pişman olmasını sağlayarak silmiş olursun. Eğer düşmanının kötülüğüne iyiliğin en güzeliyle karşılık verirsen rahmet bağlamında rahimi sıfatın huzuruna uygun davranmış olursun. Allah’ın sıfatlarına uygun olarak insaf ve adaleti gözettiğin için ceberut ehlinden olursun. Zatından hasmına rahmet akıtırsın. Bunun neticesinde “sanki candan bir dost olur.” Bir münasebetle Hz. Rasulullah (s.a.v) şöyle buyurmuştur: “Eğer O yüce yaratıcının zuhur etmesi caiz olsaydı, kesinlikle hilm suretinde zuhur ederdi.” Kuşkusuz, bu şerefli haslet ve bu büyük fazilete “ancak sabredenler kavuşturulur.” Allah’la beraberliğe sabreden, düşmanın yanılmasıyla ayakları kaymayan, bu davranışın Allah’dan kaynaklandığını bilen, Allah’a tevekkül eden, Onun hilmiyle sıfatlanan veya Onun emrine uygun hareket eden kimseler buna kavuşturulur. “Buna ancak büyük nasibi olan kimseler kavuşturulur.” Allah’ın ahlakıyla ahlaklandıkları için Allah tarafından kendilerine hayırdan büyük nasip bahşedilenler bu erdeme kavuşturulur. 36-Eğer şeytandan gelen kötü bir düşünce seni dürtecek olursa, hemen Allah’a sığın. Çünkü O, işitendir “Semi’dir”, bilen “Alim’dir”. 37-Gece ve gündüz, güneş ve ay O’nun âyetlerindendir. Eğer yalnız O’na ibadet etmek istiyorsanız, güneşe de aya da secde etmeyin. Onları yaratan Allah’a secde edin! 38-Eğer insanlar kibirlenerek büyüklük taslarlarsa (bilsinler ki) Rabbinin yanında bulunan (melekler) hiç usanmadan, gece gündüz O’nu tesbih ederler.

1098 • TEFSİRİ KEBİR / TE’VİLÂT

39-O’nun ayetlerinden biri de arzı hükmüne boyun eğmiş “haşyet halinde” görmendir. Biz onun üzerine suyu indirdiğimiz zaman, harekete geçip kabarır. Ona can veren, elbette ölüleri de diriltir. O, her şeye kadirdir. 40-Âyetlerimiz hakkında doğruluktan ayrılıp eğriliğe sapanlar bize gizli kalmaz. O halde, ateşin içine atılan mı daha iyidir, yoksa kıyamet günü güvenle gelen mi? Dilediğinizi yapın! Kuşkusuz O, yaptıklarınızı görmektedir. 41-Kendilerine Kitab geldiğinde onu inkâr edenler (şüphesiz bunun sonucuna katlanacaklardır). Halbuki O, Azîz bir Kitab’dır. “Eğer şeytandan gelen kötü bir düşünce seni dürtecek olursa” eğer şeytan kötülüğe kötülükle karşılık vermeni telkin ederse, intikam alman yönünde bir vesvese verirse, öfkenden kaynaklanan bir heyecana kapılırsan “hemen Allah’a sığın.” Hemen Allah’a dön, şeytanın şerrinden ve vesvesesinden O’nun huzuruna sığın. Kendi fiillerinden ve sıfatlarından sıyrılmak, kendi gücünden ve kuvvetinden uzaklaşıp Allah’ta fena bulmak suretiyle şeytanın dürtüsünü bertaraf et. Çünkü “O, Semi’dir.” İçinden geçen nefsinin düşüncelerini ve senin sözlerini işitir. “Aliym’dir.” Niyetlerini, gizlediğin hallerini bilir. “Onun ayetlerindendir…” kötülüklerin kucağına düşmeniz, şeytanın vesveselerini kabul etme istidadına sahip olmanız için nefsin nuru örten sıfatlarıyla zuhur etmesinden kaynaklanan nefis zulmeti gecesi, güzelliklerle sevinmeniz, kötülükleri savmanız, vesveseleri kabul etmeye karşı korunaklı hale gelmeniz, şeytanın üfürmelerinden yüz çevirmeniz için ruhun ışıklarının kalpten nefse yansımasıyla gerçekleşen nur gündüzü, ruh güneşi ve kalp ayı O’nun işaretlerindendir. “Güneşe…secde etmeyin.” Güneşte fena bulmak, onun yanında durup öteye geçmemek ve onun yüzünden Hakk’tan perdelenmek suretiyle ona ve “aya” , faziletler ve kemalat yanında durarak ve sıfat cennetlerine sığınarak secde etmeyin. “Onları halk eden (yaratan) Allah’a secde edin.” zatta fena bularak O’na secde edin. “Eğer…iseniz.” Eğer muvahhitler iseniz, ibadeti sadece O’na has kılmış, O’ndan başkasına kulluk sunmamış, müşriklerden ve perdelenmişlerden olmamış iseniz. “Eğer…kibirlenerek büyüklük taslarlarsa…” benlik ve azgınlık yüzünden O’nda fena bulmaktan yüz çevirip büyüklenirlerse, nefsin sıfatları ve düşmanlıkla üstünlük taslamaya kalkarlarsa “Rabbinin

FUSSİLET SURESİ • 1099

yanında bulunanlar” öne geçmiş ve O’nda fena bulmuş olanlar “O’nu tesbih ederler.” Arınmak, sürekli olarak zatlarının ve sıfatlarının perdelerinden sıyrılmak suretiyle tafsil makamında örtünme gecelerinde ve cem makamında tecelli gündüzlerinde “hiç usanmadan” onu tesbih ederler. Çünkü Allah ile kaimdirler ve zati muhabbetle zikrederler. “Ayetlerimiz hakkında doğruluktan ayrılıp eğriliğe sapanlar…” sapmaya meyledenler, hakk yoldan ayrılıp batıl yola yönelerek eğrilenler, Hak’dan perdelendikleri için ayetlerimizi Hak’dan başkasına nispet edenler, onları nefisleriyle okudukları için ondan ancak sıfatlarına uygun düşen şeyleri anlayanlar “ bize gizli kalmaz.” Biz onlardan gizli olsak da onlar bizden gizli değildirler. “Halbuki O, Azîz (eşsiz) bir Kitab’dır.” Kötü niyetle erişilmesi imkânsızdır, habis ve perdelenmiş nefislerin dokunup anlamalarına, tahrif etmelerine, batıl ehlinden birinin ona muttali olup iptal etmesine karşı korunmuştur. Çünkü bu Kitab, eşsizdir onların akıllarının kapasitesinin çok uzağındadır. 42-O’na önünden de ardından da bâtıl gelemez. O, hikmet sahibi “Hakiym”den, çok övülen “Hamîd”den indirilmiştir. 43- (Rasûlum!) Sana söylenen, senden önceki Rasullere söylenmiş olandan başka bir şey değildir. Elbette ki senin Rabbin, hem mağfiret sahibi hem de acı bir azap sahibidir. 44-Eğer biz onu, yabancı dilden bir Kur’an kılsaydık, diyeceklerdi ki: Ayetleri tafsilatlı şekilde açıklanmalı değil miydi? Arab’a yabancı dilden (kitap) olur mu? De ki: O, inananlar için doğru yolu gösteren bir kılavuzdur ve şifadır. İnanmayanlara gelince, onların kulaklarında bir ağırlık vardır ve Kur’an onlara kapalıdır. (Sanki) onlara uzak bir yerden bağırılıyor (da Kur’an’da ne söylendiğini anlamıyorlar.) 45-And olsun biz Musa’ya Kitab’ı verdik, onda da ayrılığa düşüldü. Eğer Rabbinden bir söz geçmiş olmasaydı, aralarında derhal hükmedilirdi (işleri bitirilirdi). Onlar Kur’an hakkında derin bir şüphe içindedirler. 46-Kim iyi bir iş yaparsa, bu kendi lehinedir. Kim de kötülük yaparsa aleyhinedir. Rabbin kullara zulmedici değildir. 47-Kıyamet gününün bilgisi, O’na havale edilir. O’nun bilgisi dışında hiçbir meyve (çekirdeği) kabuğunu yarıp çıkamaz, hiçbir dişi gebe kalmaz ve doğurmaz. Allah onlara: Ortaklarım nerede! diye seslendiği gün: Buna dair bizden hiçbir şahit olmadığını sana arz ederiz, derler.

1100 • TEFSİRİ KEBİR / TE’VİLÂT

48-Böylece önceden yalvarıp durdukları onlardan uzaklaşmıştır. Kendilerinin kaçacak yerleri olmadığını anlamışlardır. 49-İnsan, hayır istemekten usanmaz. Fakat, kendisine bir kötülük dokunursa hemen ümitsizliğe düşer, üzülüverir. 50-And olsun ki, kendisine dokunan bir zarardan sonra biz ona bir rahmet tattırırsak: << Bu, benim hakkımdır, kıyametin kopacağını sanmıyorum, Rabbime döndürülmüş olsam bile muhakkak O’nun katında benim için daha güzel şeyler vardır,>> der. Biz, inkâr edenlere yaptıklarını mutlaka haber vereceğiz ve muhakkak onlara ağır azaptan tattıracağız. 51-İnsana bir nimet verdiğimiz zaman (bizden) yüz çevirir ve yan çizer. Fakat ona bir şer dokunduğu zaman da yalvarıp durur. 52-De ki: Ne dersiniz, eğer o (Kur’an), Allah tarafından ise siz de onu inkâr etmişseniz o zaman (Hakk’dan) uzak bir ayrılığa düşenden daha sapık kim vardır? 53-İnsanlara ufuklarda (afaklarda) ve kendi nefislerinde âyetlerimizi göstereceğiz ki onun (Kuran’ın) Hakk olduğu, onlara iyice belli olsun. Rabbinin her şeye şahid olması, yetmez mi? 54-Dikkât edin! Muhakkak onlar, Rablerine kavuşma konusunda şüphe içindedirler. Dikkât edin! Bilesiniz ki O, her şeyi (ilmiyle) kuşatmıştır. Onların batıl inançlarının Kur’an’a ulaşıp bulandırmasına da imkân yoktur. Çünkü “O’na…batıl gelemez.” Hiçbir yönden. Ne hakk yönünden gelir de ondan daha beliğ, doğru ve Hak oluşu bakımından ondan daha sağlam bir şeyle onu iptal eder, ne de halk yönünden. Yani insanlar da onu tevil ederken ilhada sapmak suretiyle onu iptal edemezler, tahrifat yaparak değiştiremezler. Çünkü o, levhte sabit ve değişmezdir, Hak cihetinden korunmaktadır. Nitekim, şöyle buyurmuştur: “Kur’an’ı kesinlikle biz indirdik; elbette onu yine biz koruyacağız.” (Hicr, 9) “De ki: O, müminler için doğru yolu gösteren bir kılavuzdur ve şifadır.” Yani gaybe inanan, görmeden iman eden müminleri Hakk’a ileten bir rehberdir. Marifeti onlara gösterir. Onlar için, nifak ve şirk gibi kalp hastalıklarından kurtaran bir şifa kaynağıdır. Yani nazari ve ameli olarak Hakk’ı onlara gösterir, öğretir ve onları arındırır. “Kâfirlere gelince…” perdelenmişler ise onu duyup anlayamazlar. Bilakis, onlara karışık ve anlaşılmaz gelir. Çünkü gafletin istilasına uğramışlardır. Tabii

FUSSİLET SURESİ • 1101

örtüler ve bedeni heyetler kalplerinin işitme ve görme duyularını kapatmıştır. Kur’an onların kalplerine nüfuz etmez. Onlar da Kur’an’ın farkına varıp algılamazlar. Onunla gafletten uyanmazlar. Tıpkı uzaktan seslenen, ama sesi duyulmayan biri gibi bakakalırlar Kur’an’a. Çünkü Hakk’ın idrak edilmesini ve görülmesini sağlayan nurun kaynağından uzaktırlar. Heyuli karanlıklara dalmışlardır. “İnsanlara ufuklarda ve kendi nefislerinde ayetlerimizi göstereceğiz.” mümkün nitelikli varlıklar ve halleri üzerindeki tasarruflarımıza bakmaya onları muvaffak kılacağız “ki onun (Kur’an’ın) gerçek olduğu,onlara iyice belli olsun.” İstidlal, yakin ve kanıt yoluyla bunu anlasınlar ki Kur’an hak’tır. “Rabbin…yetmez mi?” bu gerçeği müşahede eden ayan ehli için “Rabbinin her şeye şahit olması” hazır ve muttali olması yetmez mi? Yani rabbinin varlıkların mazharlarından müşahede edilmesi, dolayısıyla başkasının değil sadece O’nun hak ve sabit oluşunun anlaşılması yetmez mi ki fiillerinden delillere veya sıfatlarının tecellilerinin aracılığına başvuruluyor? Bu, süluk öncesi cezbe ile açığa çıkarılan perdelenmişin halidir. Önceki ise vuslat için cehd eden, seven salikin halidir. “Dikkât edin! Muhakkak onlar Rablerine kavuşma konusunda şüphe içindedirler.” Çünkü onlar varlıktan dolayı var edenden, mahluktan dolayı yaratandan perdelenmişlerdir. “Bilesiniz ki O, her şeyi kuşatmıştır.” Hiçbir şey O’nun kuşatmasının dışına çıkamaz. Aksi takdirde var olamaz. Çünkü, her şeyin hakikâti O’nun ilminin aynıdır. Her şeyin varlığı O’nunladır. O’nun ilmi zatının aynıdır. Zatı varlığının aynıdır. Dolayısıyla hiçbir şey O’nun ihatasının dışında değildir. Çünkü O’ndan başkasının ayn ve zat varlığı söz konusu değildir her şey fani’dir. O’nun vechi hariç, her şey helak olacaktır. Nitekim, şöyle buyurmuştur: “Ne varsa, hepsi fani’dir. Yalnız, O, ZülCelal ve’l ikram olan Rabbinin vechi bâki kalacak.” (Rahman, 26.27)

1102 • TEFSİRİ KEBİR / TE’VİLÂT

ŞÛRÂ SURESİ • 1103

ŞÛRÂ SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Ha. Mîm. 2-Ayn. Sîn. Kaf. 3-Azîz ve Hakîm olan Allah, sana ve senden öncekilere de işte böyle vahyeder. 4-Semavat’da (göklerde) ve arz’da (yerde) ne varsa hepsi O’nundur. O, çok yüce “Alîy” dir, azametli “Azîm”dir . 5-Neredeyse yukarılarından semalar da (gökler de) çatlayacak! Melekler de Rablerini hamd ile tesbih ediyorlar ve arz’dakiler (yerdekiler) için mağfiret diliyorlar. Dikkat edin! Allah çok bağışlayan “Ğafur”, çok esirgeyen “Rahiym”dir. 6-Allah’dan başka dostlar edinenleri Allah daima gözetlemektedir. Sen onlara vekil değilsin. 7-Şehirlerin anası (olan Mekke’de) ve onun çevresinde bulunanları uyarman ve asla şüphe olmayan toplanma günüyle onları korkutman için, sana böyle Arapça bir Kur’an vahyettik. (İnsanların) bir bölümü cennette, bir bölümü de çılgın alevli ateştedir. 8-Allah dileseydi onları bir tek millet yapardı. Fakat O, dilediğini rahmetine kavuşturur; zalimlerin ise hiçbir dostu ve yardımcısı yoktur. “Ha. Mîm. Ayn. Sîn. Kaf.” Yani Hak, Muhammed’le (s.a.v) zuhur etti. İlminin zuhur etmesi kalbinin selameti iledir. Şu halde Hak, zahir ve batın olarak Muhammed’dir. İlim de Muhammed’in kalbinin eksiklikten ve ayıptan beri olması, selamette olmasıdır. Yani kâmil oluşu, perdelerden sıyrılıp açıkta olmasıdır. Çünkü kalbin arınması ilmin zuhur etmesidir. “İşte böyle…” senin mazharında gerçekleşen bu zuhur gibi ve de onun ilminin senin kalbinde zuhur etmesi gibi “Sana ve senden

1104 • TEFSİRİ KEBİR / TE’VİLÂT

öncekilere…vahyeder.” Sana ve senden önceki Nebiylere böyle vahyeder. “Allah…” bütün sıfatlarıyla mevsuf olan Allah “Aziz”dir. Celal perdeleriyle, sıfatlarının örtüleriyle erişilmezdir. “Hakim”dir. Kemalî istidatlara göre zuhur eder. Bütün kulları, istidatların kabul etmelerine göre aracılar ve mazharlar vasıtasıyla hidayete erdirir. “Semalar’da (göklerde) ve arz’da (yerde) ne varsa hepsi O’nundur.” Her şey O’nun sıfatlarının mazharları, mülkünün, malikiyetinin suretleri ve fiillerinin mahalleridir. “O, Alîy’dir” Varlıkların suretleriyle sınırlandırılmaktan, yine varlıkların aynleriyle taayyun etmekten yücedir.“Aziym’dir.” varlıklar O’nun saltanatı, karşısında büzülürler, küçülürler, azameti karşısında dağılıp yok olurlar. “Neredeyse yukarılarından semalar da (gökler) çatlayacak!” azametinin tecellilerinden etkilendikleri için kahrının ve saltanatının yüceliği karşısında tuz buz olup dağılacaklar neredeyse! “Melekler de…” mücerret akıllardan ve tedbir edici nefislerden oluşan melekler de “tesbih ediyorlar…” O’nun zatını tenzih ediyorlar. Kendi zatlarından tecerrüt ederek kendi sıfatlarının kemalatıyla O’na hamdediyorlar. “Arzdakiler (yeryüzündekiler) için mağfiret diliyorlar.” Teklik huzurundan feyizlendikleri nurları onların aynları ve varlıkları üzerine indiriyorlar. “Dikkat edin! Allah çok bağışlayan “Ğafur’dur.” Meleklerden ve insanlardan herkesin zatlarının karanlıklarını zatının nuruyla örter. “Çok esirgeyen “Rahiym”dir. sıfatlarının tecellileriyle kemalatı onların varlıklarının üzerine indirir. O’ndan başkası bunu yapamaz. “Allah dileseydi onları bir tek millet yapardı.” Kudretine dayalı olarak tümünün fıtrat üzere birleşen muvahhitler olmalarını sağlardı. Fakat O’nun işi, hikmete dayanır. Bu yüzden bazılarının adil muvahhidler, bazılarının ise zalim müşrikler olmasını dilemiştir. Nitekim, bir ayette şöyle buyurmuştur: “Onlar ihtilafa düşmeye devam edecekler.” (Hud, 118) ki mertebeler ayrışsın, mutluluk “said’lik” ve “şakî’lik” bedbahtlık tahakkuk etsin, dünya ve ahiret, cennet ve cehennem dolsun ve her biri için ehil olanlar belirginleşsin, düzen kurulsun ve her şey düzenli bir şekilde akışını sürdürsün. 9-Yoksa onlar Ondan başka veliler mi (dostlar mı) edindiler? İşte Allah, veli (dost) yalnız O’dur. O, ölüleri diriltir. O, her şeye kadir’dir.

ŞÛRÂ SURESİ • 1105

10-Ayrılığa düştüğünüz herhangi bir şeyde hüküm vermek, Allah’a mahsustur. İşte, bu Allah, benim Rabbimdir. O’na tevekkül ettim ve O’na yönelirim. 11-O, semavat’ı (gökleri) ve arz’ı (yeri) fıtratlarına göre yaratandır. Size kendinizden eşler, hayvanlardan da (kendilerine) eşler yaratmıştır. Bu suretle çoğalmanızı sağlamıştır. O’nun benzeri hiçbir şey yoktur. O işiten “Semî”dir, gören “Basir”dir. 12-Semavat’ın (göklerin) ve arz’ın (yerin) anahtarları O’nundur. Dilediğine rızkı bol verir, dilediğinden de kısar. O, her şeyi bilendir. 13- «Dini ayakta tutun ve onda ayrılığa düşmeyin» diye Nuh’a tavsiye ettiğini, sana vahyettiğimizi, İbrahim’e, Musa’ya ve İsa’ya tavsiye ettiğimizi Allah size de din kıldı. Fakat kendilerini çağırdığın bu (din), Allah’a ortak koşanlara ağır geldi. Allah, dilediğini kendisine seçer ve O’na yönelenleri de doğru yola kendisine iletir. 14-Onlar kendilerine ilim geldikten sonra, sadece aralarındaki çekememezlik (hasedlik, kıskançlık) ihtiras yüzünden ayrılığa düştüler. Eğer belli bir süreye kadar Rabbinden bir (erteleme) sözü geçmiş olmasaydı, aralarında hemen hüküm verilirdi. Onlardan sonra kitaba vâris kılınanlar da onun hakkında derin bir şüphe içindedirler. “Yoksa onlar Allah’dan başka veliler mi (dostlar mı) edindiler?” Allah’dan başkalarının hakikâtte bir dostlukları, velayetleri olamaz. Çünkü onların kudretleri, kuvvetleri, daha doğrusu varlıkları yoktur. “Halbuki veli (dost), yalnız Allah’dır.” Başkasının dostluğu söz konusu olamaz. Çünkü Allah her şeyin üzerinde velayet, hakimiyet, saltanat ve egemenlik gücüne sahib’dir. “O…” diriltendir, güç yetirendir. Başkasının O’nun üzerinde velayeti olabilir mi? “ O’na dayandım…” fiillerden fena bularak O’na tevekkül ettim. Bu yüzden, sizin fiillerinize kendi fiillerimle karşılık vermem. “Ve O’na yönelirim.” Sıfatlarımdan fena bularak sadece O’na yönelirim. Sizin nefislerinizin sıfatlarına mukabil, kendime ait herhangi bir sıfatla zuhur etmem. “O’nun benzeri hiçbir şey yoktur.” Her şey O’nda fani bulur, helak olur. Şey’lik ve varlık bakımından hiçbir şey O’na benzemez. “O, Semî’dir.” İşiten herkes O’nunla işitir. “Basir’dir…” görendir… cem ve tafsil halinde gören herkes O’nunla görür. Zatıyla herkese fena buldurur ve sıfatlarıyla yeniden var eder. Rızıkların anahtarları, mülk ve melekutun hazineleri O’nun elindedir. İlmi uyarınca kullarından dilediğinin rızkını zenginlik ve fakirlikteki maslahatları uyarınca arttırır, dilediğini kısar.

1106 • TEFSİRİ KEBİR / TE’VİLÂT

“Size…din kıldı.” Bütün nebiylere ikame etmelerini, üzerinde birleşmelerini, ayrılığa düşmemelerini emrettiği mutlak dini sizin için de yasalaştırdı. Bundan maksat, dinin aslı, temelidir, yani tevhid, adalet ve ahiret ilmidir ki, Allah’a ve ahiret gününe iman olarak ifade edilmiştir. Maslahatın gereği olarak üzerinde ihtilaf edilen veya farklılık arz eden şeriatların teferruatları bu kapsamda değildir. İtaatlerin vazı, ibadetlerin şekli, muamelelerin kuralları gibi. Nitekim, yüce Allah bu hususa işaret ederken şöyle buyuruyor: “Her birinize bir şerîat ve bir yol verdik.” (Maide, 48) Buna göre dinu’l kayyim (dosdoğru din), değişmez bilgi ve amellere taalluk eder, şeriat ise, değişken kaide ve vaziyetlere taalluk eder. “Allah’a ortak koşanlara ağır geldi.” Başkasının yanında durup öteye geçmedikleri için Hak’tan perdelenenlere “kendilerini çağırdığın” tevhid ağır geldi. Çünkü onlar öfke ehlidirler, gazabın ve kahrın mazharıdırlar. Yüce Allah’ın sırf inayetiyle ve yalın meşiyetiyle seçtiği kimi perdelenmişlerden ya da yüce Allah’ın süluk ve cehde ile kendisine yönelmeye, şevk ve muhtaçlıkla kendisinde seyretmeye muvaffak kıldığı, yüzünün nuruyla ve zatının cemaliyle hidayete erdirdiği muhiplerden değildirler. Dolayısıyla, yüce Allah mahbupları süluk ve riyazetten önce ilk seçimle kendisine cezp etmiştir. Muhipleri ise kendisinde süluk etmeye ve riyazetle seçilmeye muvaffak kıldıktan sonra cezp etmiştir. Perdelenmişleri ise, haklarında verdiği ilk hükmün gereği olan ebedi bedbahtlık uyarınca kapısından kovmuş, yanından uzaklaştırmıştır. 15-İşte onun için sen (tevhide) dâvet et ve emrolunduğun gibi dosdoğru ol. Onların hevalarına uyma ve de ki: << Allah’ın Kitab’dan indirdiğine iman ettim ve aranızda adaleti gerçekleştirmekle emrolundum. Allah bizim de Rabbimiz, sizin de Rabbinizdir. Bizim amelimiz (işlediklerimiz) bizimdir, sizin ameliniz (işledikleriniz) de sizedir. Aramızda tartışılabilecek bir delil yoktur. Allah hepimizi bir araya toplar, dönüş de O’nadır. >> 16-Daveti kabul edildikten sonra, Allah hakkında tartışmaya girenlerin delilleri, Rableri katında boştur. Onlar için bir gazap, yine onlar için çetin bir azap vardır. 17-Kitab’ı ve mizanı Hakk olarak indiren Allah’tır. Ne biliyorsun, belki de kıyamet saati yakındır!

ŞÛRÂ SURESİ • 1107

18-Ona inanmayanlar, onun çabuk kopmasını isterler. İman edenler ise ondan korkarlar ve onun Hakk olduğunu bilirler. İyi bilin ki, kıyamet günü hakkında tartışanlar derin bir sapıklık içindedirler. 19-Allah kullarına lütufkâr “Latiyf”dir, dilediğini rızıklandırır. O kuvvetli “Kaviy”, güçlü “Azîz’dir”. “İşte” dinde yaşanan bir ayrılıktan dolayı “sen…davet et” tevhide ve “dosdoğru ol” Allah ile tahakkuk etmede dosdoğru ol ve O’na hakkıyla kulluk et. Bu sırada temkin üzere ol. Onların inkârları ve sana uymada ayak sürtmeleri karşısında nefsinin bir sıfatla zuhur etmesine izin verme. “Onların hevalarına uyma.” Telvin neticesi çeşitlenmiş düşüncelerine hevalarına uyma. Aksi takdirde seni saptırırlar. “De ki: Allah’ın Kitab’dan indirdiğine iman ettim.” Bütün Nebiylerin kemalatına muttali oldum, ilimlerini, makamlarını ve ahlaklarını kendimde topladım. Böylece, tevhidim eksiksiz oldu. Sevgimin kemalinden dolayı Habib oldum. Kendi içimde kökleştim. Dolayısıyla, adaletim tamamlandı. ”Aranızda adaleti gerçekleştirmekle emrolundum. Allah bizim de Rabbimiz, sizin de Rabbinizdir.” ifadesinin anlamı budur. Bu, tevhid ve tahkik makamında sabitleşmenin ifadesidir. “Bizim amellerimiz (işlediklerimiz) bize, sizin amelleriniz (işledikleriniz) de sizedir.” Burada da istikametin ve adalette temkinin suretine işaret ediliyor. “Aramızda tartışabilecek bir konu yoktur.” Bu da eksiksiz muhabbet ve saflığa işarettir. Çünkü tevhid makamı onlara aynı gözle bakmayı gerektirir. “Allah hepimizi bir araya toplar.” Büyük kıyamet günü ve fena halinde hepimizi bir araya getirir. “Dönüş de O’nadır.” Sonunda cezayı, amellerin karşılığını görmek için O’na dönülecektir. “Allah hakkında tartışmaya girenler…” nefisleriyle perdelendikleri için. “Daveti kabul edildikten sonra” O’na teslim olunduktan ve dinine boyun eğildikten, kısacası tevhid ilkesi fıtri selametle kabul edildikten sonra Allah hakkında tartışmaya girenlerin “ delilleri…boştur.” Çünkü onların nefislerinden kaynaklanmaktadır. Allah katında bir aslı, dayanağı yoktur. “Onlar için bir gazap” vardır. Onlar kendi öfkeleriyle zuhur etmeleri itibariyle bunu hakk etmişlerdir. “Yine onlar için çetin bir azap vardır.” yoksunlukları nedeniyle çetin bir azaba duçar olacaklardır. “Kitab’ı…Hakk ile indiren Allah’dır.” Tevhid ilmini muhabbet ile indirmiştir. Çünkü muhabbet onun hak edilmesini gerektirmiştir. Bu yüzden bu ona ait bir haktır. “Mizanı” indirmiştir. Yani adaleti. Ruhta tevhid ilmi, kalpte muhabbet ve nefiste adalet gerçekleştiği zaman Allah’ta fena bulma ve büyük kıyamet yakın olur.

1108 • TEFSİRİ KEBİR / TE’VİLÂT

“Allah kullarına lütufkârdır.” Kemalatlarını onlara ulaştırmayı, kemalatın ulaşması için gerekli sebepleri hazırlamayı, kendilerini kemale yaklaştıran amelleri işlemelerini mümkün kılan araçları tedbir etmek suretiyle onlara lütufta bulunur. “Dilediğini rızıklandırır.” Dilediğini geniş ilimle rızıklandırır. İstidadını hazırlamış olması hasebiyle inayetine göre dilediği kimseyi ilim sahibi kılar. “O, Kaviy’dir”…kuvvetlidir, kahredicidir. “Azîz’dir”…güçlüdür, mutlak galiptir. Dilediğini de adaleti ve hikmeti uyarınca alıkoyar. Herkesin lütuf ve kahırdan bir payı vardır. Kimse bunun dışında değildir. Sadece istidatlar, sebepler, ameller ve hallere göre nasipler değişiktir. 20-Kim ahiret kazancını istiyorsa, onun kazancını arttırırız. Kim de dünya kârını istiyorsa ona da dünyadan bir şeyler veririz. Fakat onun ahirette bir nasibi olmaz. 21-Yoksa onların, Allah’ın izin vermediği bir dini getiren ortakları mı var? Eğer erteleme sözü olmasaydı, derhal aralarında hüküm verilirdi. Şüphesiz, zalimlere can yakıcı bir azap vardır. 22-Yaptıkları şeyler başlarına gelirken zalimlerin, korkudan titrediklerini göreceksin. İman edip iyi işler yapanlar da cennet bahçelerindedirler. Rablerinin yanında onlara diledikleri her şey vardır. İşte büyük lütuf budur. 23-İşte Allah’ın, iman eden ve iyi işler yapan kullarına müjdelediği nimet budur. De ki: Ben buna karşılık sizden “kurba” akrabalık sevgisinden başka bir ücret istemiyorum. Kim bir iyilik işlerse onun sevabını fazlasıyla veririz. Muhakkak, Allah bağışlayan, şükrün karşılığını verendir. “Kim ahiret kazancını istiyorsa…” kim, lütuf ve teveccühteki nasibinin artması ve Hakk’a yönelip yakınlık alanına girmesi için iradesinin gücüyle ve talebinin şiddetiyle ahiret kazancının artmasını istiyorsa “onun kazancını arttırırız.” nasibini çoğaltırız ve ahiretinin ve dünyasının halini düzeltir, ıslah ederiz. Çünkü dünya ahiretin altındadır. Dünya ahiretin gölgesi, numunesi ve ona tabi olan suretidir. “Kim de dünya kârını istiyorsa” hevasına uyarak süfli cihete yöneliyorsa, ilgisi kahırdaki nasibinin artmasına ve haktan uzaklaşmasına doğruluyorsa “ona da dünyadan bir şeyler veririz.” Dünyadan nasibi olanı, onun için taksip edilip takdir edileni veririz; fazladan bir şey vermeyiz. “Fakat onun ahirette bir nasibi olmaz.” Çünkü ahiretten yüz çevirmiştir. İlgisi daha

ŞÛRÂ SURESİ • 1109

aşağı olanın üzerinde yoğunlaşmış, onun yanında durup öteye geçmemiştir. Onu daha şerefli ve daha üstün olan için bir perde kılmıştır. Daha geniş olan nasibe sırt çevirmiştir. Ahiretin daha geniş nasibini kabul etmek için kendini donatıp hazırlamamıştır. Onu elde edecek istidadı edinmemiştir. Çünkü asıl olan teferruat olana tabi olmaz. “De ki: Ben buna karşılık sizden akraba (ehlibeyti) sevgisinden başka bir ücret istemiyorum.” Bu cümlenin orijinalindeki istisna münkati (öncesinin hükmünden kopuk)dur. “Kurba” (akraba) ifadesinin orijinalinin “fî’l kurba” başındaki “fî” harfi cerri ise takdiri bir ifadeyle ilintilidir. Yani akrabalar için geçerli olan sevgiyi görmek isterim. Bu, ücreti kesin olarak olumsuzlamaktadır. Çünkü akrabaları sevmenin semeresi kendilerine dönüktür, kendilerinin kurtuluşuna vesile olmaktadırlar. Sevgi ruhi bir uyumu gerektirir, bu da haşirde bir arada olmalarını sağlar. Nitekim, Rasulullah (s.a.v) şöyle buyurmuştur: “Kişi sevdiğiyle beraber haşrolunur.” Bu yüzden akrabaları (ehli beyti) sevmenin Hz. Rasulullah (s.a.v) için bir ecir olması doğru değildir. Şöyle ki: Ruhu bulanmış, mertebe olarak da ehlibeytten uzak bir kimsenin onları hakikât olarak sevmesine imkân yoktur. Bunun yanında, ruhu nurlanmış, Allah’ı bilen, tevhid ehlinden olup Allah’ı seven birinin de onları sevmemesi imkânsızdır. Çünkü onlar, Nübüvvetin ehlibeytidirler. Velayet ve fütüvvetin (yiğitliğin) madenleridirler. Daha ilk İlahi inayet kapsamında sevilmiş mahbublardır. En yüce mahal için terbiye edilmişlerdir. Ancak, Allah’ı ve Rasulunu seven, Allah ve Rasulu tarafından sevilenler onları (ehli beyti) sevebilirler. Eğer onlar, yaratılışın başında Allah tarafından sevilmiş olmasalardı Rasulullah (s.a.v) onları sevmezdi. Çünkü Rasulullah’ın (s.a.v) sevgisi, cem aynında oluşundan sonraki tafsil suretinde Allah sevgisinin aynısıdır. Burada kastedilen ehlibeyt, biraz sonra yer vereceğimiz hadiste zikredilen dört kişidir. Çünkü Rasulullah’ın (s.a.v) başka çocukları da vardı. Kan bağı itibariyle onlarla aynı derecede olan başka akrabaları da vardı ve bunlar zikredilmemişlerdir. Ümmetini onları sevmeye teşvik etmemiştir. Ama hadiste zikredilen bu dört kişiyi sevmeye teşvik etmiştir. Evet, sadece bu dört kişiyi zikretmiştir. Rivayet edilir ki bu ayet nazil olunca Sahabeler dediler ki: Ya Rasulallah! Sevmekle yükümlü olduğumuz bu akrabaların kimlerdir? Buyurdu ki: “Ali, Fatıma, Hasan, Hüseyin ve onların evlatları.” Öte yandan akrabalık mizaç uyumunu, bu da ruhani ayniliği gerektirir. Bu yüzden onların neslini devam ettiren,

1110 • TEFSİRİ KEBİR / TE’VİLÂT

onların hidayetine tabi olan evlatları da onların hükmündedir. Bu nedenle, onlara iyilik etme, onları mutlak olarak sevme teşvik edilmiş, onlara zulmedip eziyet etme de yasaklanmıştır. Onlara iyilik edenlere vaatte, onlara zulmedip eziyette bulunanlara da azap tehdidinde bulunulmuştur. Rasulullah (s.a.v) şöyle buyurmuştur: “Benim ehlibeytime zulmeden, evladımdan dolayı bana eziyet eden kimseye cennet haram kılınmıştır. Kim Abdulmuttalib’in çocuklarından birine bir iyilik etse, bunun karşılığını almazsa, kıyamet günü benimle karşılaştığında iyiliğinin karşılığını ben veririm.” Rasulullah (s.a.v) şöyle buyurmuştur: “Kim al-i Muhammed sevgisiyle ölürse, bağışlanmış olarak ölür. Haberiniz olsun! Kim al-i Muhammed sevgisiyle ölürse, tevbe etmiş olarak ölür. Haberiniz olsun! Kim al-i Muhammed sevgisiyle ölürse mümin olarak ölür. Haberiniz olsun! Kim al-i Muhammed sevgisiyle ölürse imanı kâmil bir şehid olarak ölür. Haberiniz olsun! Kim al-i Muhammed sevgisiyle ölürse, ölüm meleği. Sonra münker ve nekir isimli melekler onu cennetle müjdeler. Haberiniz olsun! Kim al-i Muhammed sevgisiyle ölürse, cennete götürülürken, tıpkı gerdeğe giren damat gibi süslenir. Haberiniz olsun! Kim al-i Muhammed sevgisiyle ölürse kabrinde cennete bakan iki kapı açılır. Haberiniz olsun! Kim al-i Muhammed sevgisiyle ölürse Allah onun kabrini rahmet meleklerinin ziyaretgâhı yapar. Haberiniz olsun! Kim al-i Muhammed sevgisiyle ölürse sünnet ve cemaat üzere ölür. Bilesiniz ki, kim al-i Muhammed nefretiyle ölürse kıyamet günü alnında “Allah’ın rahmetinden ümitsizdir” yazısı olduğu halde getirilir. Bilesiniz ki, kim al-i Muhammed nefretiyle ölürse kâfir olarak ölür. Bilesiniz ki, kim al-i Muhammed nefretiyle ölürse cennetin kokusunu alamaz.” “Kim bir iyilik işlerse…” al-i Rasulu sevmek suretiyle bir iyilik işlerse “sevabını fazlasıyla veririz.” Onların yolunu izlemesini sağlayarak ona lütufta bulunuruz. Çünkü bu sevgi ancak istidadın saflığı, fıtratın sağlamlığı ile mümkündür. Bu da onlara en güzel şekilde tabi oluşu, müşahede makamına yönelik hidayetlerini kabul edişi gerektirir. Bunun neticesinde ehlibeyt sevgisine sahip kişi velayet ehlinden olur, kıyamet günü onlarla birlikte haşrolunur.

ŞÛRÂ SURESİ • 1111

“Muhakkak, Allah bağışlayan “Ğafur”dur. Ehlibeyti sevenlerin sıfatlarının zulmetini nuruyla giderir. “Şekur’dur” Şükrün karşılığını verendir. Ehlibeyte uyum gösterenlerin, onları sevenlerin çabalarının karşılığını, iyiliklerini katlayarak verir. Onlarla uyumlu olmaları için sıfat tecellileri aracılığıyla kemalatını onların üzerine akıtır. 24-Yoksa onlar, (senin için) Allah’a karşı yalan uydurdu mu derler? Allah dilerse senin kalbini de mühürler. Ve Allah bâtılı yok eder; sözleriyle hakkı ortaya koyar. Şüphesiz O, kalplerde olanları bilendir. 25-O, kullarının tevbesini kabul eden, kötülükleri bağışlayan ve yaptıklarınızı bilendir. 26-Allah, iman edip iyi işler yapanların tevbesini kabul eder, lûtfundan onlara, fazlasını verir. Kâfirlere gelince, onlara da çetin bir azap vardır. 27-Allah kullarına rızkı bol bol verseydi, yeryüzünde (arzda) azarlardı. Fakat O, (rızkı) dilediği ölçüde indirir. Çünkü O, kullarının haberini alandır, onları görendir. 28-O, (insanlar) umutlarını kestikten sonra, yağmuru indiren, rahmetini her tarafa yayandır. O, hakiki dosttur, övülmeye lâyık olandır. 29-Semavat’ı “gökleri), arz’ı (yeri) ve bunların içine yayıp ürettiği canlıları yaratması da O’nun delillerindendir. O dilediği zaman bunları bir araya toplamaya da kadirdir. 30-Başınıza gelen herhangi bir musibet, kendi ellerinizle işledikleriniz yüzündendir. (Bununla beraber) Allah çoğunu affeder. 31-Arz’da (O’nu) âciz bırakamazsınız. Allah’dan başka bir veliniz (dostunuz) ve bir yardımcınız da yoktur. 32-Denizde dağlar gibi akıp gidenler (gemiler) de O’nun (varlığının) delillerindendir. 33-Dilerse O, rüzgârı durdurur da onun (denizin) üstünde kalakalırlar. Elbette bunda çok sabreden, çok şükreden herkes için ibretler vardır. 34-Yahut yaptıkları yüzünden onları helâk eder. Birçoğunu da affeder (kurtarır).

1112 • TEFSİRİ KEBİR / TE’VİLÂT

35-Böylece âyetlerimiz üzerinde tartışanlar, kendilerine kaçacak bir yer olmadığını bilsinler. 36-Size verilen şey, yalnızca dünya hayatının geçimliğidir. Allah’ın yanında bulunanlar ise daha iyi ve daha süreklidir. Bu mükâfat, iman edenler ve Rablerine dayanıp güvenenler içindir. 37-Onlar, büyük günahlardan ve hayasızlıktan kaçınırlar; kızdıkları zaman da kusurları örtüp bağışlarlar. 38-Yine onlar, Rablerinin davetine icabet ederler ve salâtı (namazı) ikame ederler. Onların işleri, aralarında danışma iledir. Kendilerine verdiğimiz rızıktan da harcarlar. 39-Bir haksızlığa uğradıkları zaman, yardımlaşırlar. 40-Bir kötülüğün cezası, ona denk bir kötülüktür. Kim bağışlar ve barışı sağlarsa, onun mükâfatı Allah’a aittir. Doğrusu O, zalimleri sevmez. 41-Kim zulme uğradıktan sonra hakkını alırsa, artık onlara yapılacak bir şey yoktur. 42-Ancak insanlara zulmedenlere ve arz’da (yeryüzünde) haksız yere taşkınlık edenlere ceza vardır. İşte acıklı azap bunlaradır. 43-Kim sabreder ve affederse şüphesiz bu hareketi, yapılmaya değer işlerdendir. 44-Allah kimi saptırırsa, bundan sonra artık onun hiçbir dostu yoktur. Azabı gördüklerinde zalimlerin: Dönecek bir yol var mı? dediklerini görürsün. 45-Ateşe arz olunurlarken onların, zilletten başlarını öne eğerek göz ucuyla gizli gizli baktıklarını göreceksin. İman edenler de: İşte asıl ziyana uğrayanlar, kıyamet günü kendilerini ve ailelerini ziyana sokanlardır, diyecekler. Kesinlikle biliniz ki, zalimler, sürekli bir azap içindedirler. 46-Onların Allah’dan başka kendilerine yardım edecek hiçbir dostları yoktur. Allah kimi saptırırsa artık onun kurtuluşa çıkan bir yolu yoktur. 47-Allah’dan, geri çevrilmesi imkânsız bir gün gelmezden önce, Rabbinize uyun. Çünkü o gün, hiçbiriniz sığınacak yer bulamazsınız, itiraz da edemezsiniz.

ŞÛRÂ SURESİ • 1113

48-Eğer yüz çevirirlerse, bilesin ki biz seni onların üzerine bekçi göndermedik. Sana düşen, sadece duyurmaktır. Biz insana katımızdan bir rahmet tattırdığımız zaman ona sevinir. Ama elleriyle yaptıkları yüzünden başlarına bir kötülük gelirse, işte o zaman insan pek nankördür! 49-Semavat’ın (göklerin) ve arz’ın (yerin) mülkü Allah’ındır. Dilediğini yaratır; dilediğine kız çocukları, dilediğine de erkek çocukları bahşeder. 50-Yahut onları, hem erkek hem de kız çocukları olmak üzere çift verir. Dilediğini de kısır kılar. O, her şeyi bilen “Alîm”dir, her şeye gücü yeten “Kadir”dir. “Allah dilerse senin kalbini de mühürler.” Yani, ancak onlar gibi kalpleri mühürlü olan kimseler Allah’a iftira atarlar. “Ve Allah batılı yok eder.” Bu ifade yeni bir açıklamanın başlangıcıdır. Yani adetullahın bir gereği batılı yok edip silmesidir. “Sözleriyle hakkı ortaya koyar.” Ve hükmüyle hakkı gerçekleştirir. Eğer bir iftira ise, onu silerek aksini sabitleştirir. Söylenen şey de bir iftira ise onu da aynı şekilde ortadan kaldırır. “Allah’ın yanında bulunanlar ise daha iyi ve daha süreklidir.” Çünkü Allah katında olan nimetler daha şerefli ve daha kalıcıdır. “…İman edenler…içindir.” yakini imana sahip olanlar “ve Rablerine dayanıp güvenenler” içindir. Fiilleri yok ederek Allah’a tevekkül edenler içindir. Yani, fillerden sıyrılmak suretiyle kendilerine yakin ve tevekkül öğretilen kimseler içindir. “Onlar, büyük günahlardan…kaçınırlar.” Yani varlıklarından kaçınırlar. Nefislerin en aşağı sıfatlarından ibarettir varlıkları. Ki bunlar da, mahv makamında filleriyle zuhur ederler. “Kızdıkları zaman…” telvin hallerinde öfkelendikleri zaman “kusurları bağışlarlar.” Bağışlamaya has olanlar sadece onlardır, başkaları değil. “Onlar, Rablerine… icabet ederler.” Saf fıtrat lisanıyla Rablerinin çağrısına uyarlar. Kendilerini “çağırdığı zaman…” vahdet nurunun tecellisiyle kendilerini tevhide çağırdığı zaman O’nun çağrısını kabul ederler. “…ikame ederler…” müşahede namazını “Kılarlar…” Kendi görüşleri ve akıllarıyla perdelenmezler. Bilakis “işleri, aralarında danışma iledir.” Çünkü yüce Allah’ın durum olarak herkesle beraber olduğunu, O’na nazar ettiğini, O’nda kendisine ait bir sır bulunduğunu, O’ndan başkası için böyle bir durumun söz konusu olmadığını bilirler. “Kendilerine verdiğimiz rızıktan da harcarlar.” Tekmil ederler, eksiklikleri giderirler.

1114 • TEFSİRİ KEBİR / TE’VİLÂT

“Bir haksızlığa uğradıkları zaman, yardımlaşırlar.” Zilletten sakınmak ve zulme uğramaktan kaçınmak için adaleti uygulayarak birbirlerine yardım ederler. Çünkü hak ve adaletle kaim olarak istikamet makamındadırlar ve bu makamın gölgesi de nefislerine yansımıştır. 51-Allah bir beşerle (insanla) konuşacak değildir… ancak vahiy yoluyla, veya perde arkasından yahut bir Rasul göndererek dilediğini vahy etmesi hariç… Muhakkak ki O, yüce “Alî”dir, Hakîm’dir. “Allah bir beşerle…” arz’da yaşayan insanla “ancak vahiy yoluyla…konuşur.” Allah bir insanla şu üç yolla konuşur: Birincisi: Vahdet makamına ulaştırıp kendisinde fena bulmasını sağlaması, ardından beka makamında varlığıyla tahakkuk ettirmesi ve vasıtasız vahiy etmesi. Nitekim, bu hususa şöyle işaret etmiştir: “Sonra yaklaştı, derken daha da yaklaştı. O kadar ki iki yay arası kadar, hatta daha da yakın oldu. Bunun üzerine Allah, kuluna vahyini bildirdi.” (Necm, 8.10) “Veya “hicap” perde arkasından konuşur.” Kalp perdesinin gerisinde ve sıfat tecellileri makamında olduğu için onunla münacat, mukâleme, mükaşefe ve mühadese (konuşma), ama görme olmaksızın, konuşur. Çünkü o sırada sıfat perdeleriyle gizlenmiştir. Nitekim, Musa’nın (a.s) durumu bundan ibarettir. “Yahut bir resul gönderir.” Meleklerden bir resul göndererek onun aracılığıyla ilka suretinde, ruhuna üflemek, ilham etmek, fısıldamak veya rüya suretinde vahyini indirir. Nitekim Rasulullah (s.a.v) şöyle buyurmuştur: “Ruh’ul Kuds ruhu üfleyerek şöyle dedi: Bir nefis kendisi için takdir edilen rızkı tamamlamadan ölmez.” “O yücedir.” Yüz yüze gelinmekten ve yüz yüze konuşmaktan yücedir. Bilakis, O’nunla yüz yüze gelen yok olur, dağılır. Çünkü O, kendisiyle birlikte başkasının varlığını sürdürmesinden, bir şeyin O’nun huzuruna tahammül etmesinden yüce “Alî”dir. “Hakimdir…” hikmet esasına göre varlık âlemini tedbir eder ki ilmi somut ve zahir varlıkların ayrıntılarında zuhur etsin, kulları bu sayede tekamül etsin, kendisine yönelsinler ve kendisini bilsinler.Yukarıda işaret edilen üç yolda vahyini indirmesi gibi. 52- “İşte biz sana böyle emrimizden bir ruh ile vahyettik. Sen, Kitab nedir iman nedir bilmezdin. Fakat biz O’nu kullarımızdan dilediğimize bir nur kıldık. Muhakkak ki sen Sırat-ı Mustakıym’e (doğru yola) hidayeti göstermektesin.

ŞÛRÂ SURESİ • 1115

53-O, Allah’ın yoludur, semavat’da ve arz’da ne varsa O’nundur. Dikkat edin! İşler Allah’a döner. “Sana da …ruhu vahyettik…” onunla ölü kalpleri diriltirsin. “Emrimiz” âleminden indirdik bu ruhu. Bu yüzden, zamandan münezzehtir. Mekândan beridir, kutsaldır. “Sen, Kitab nedir…bilmezdin.” Sırf sana has olan kemalden ibaret olan Furkani aklı bilmezdin. “iman nedir bilmezdin.” Varoluşunun örtüleriyle perdeli olduğun, kendi fenana ulaştığın halde, ayrıca varlığının dağıldığı halde fena sonrası bekaya eriştiğin sırada senin açından hasıl olan gizli imanı bilmezdin. “Fakat biz onu…bir nur kıldık.” İstikameti bulduğun sırada onu bir nur yaptık. “Kullarımızdan dilediğimizi onunla doğru yola eriştiririz…” ezeli inayete has kılınmışları veya sevilenleri (mahbub) ya da sevenleri (muhib) bununla doğru yola iletiriz. “Muhakkak ki sen…” ey Habib (Dost)! “göstermektesin.” bizimle dilediğin kimseyi doğruya ulaştırırsın… “ doğru bir yola” iletirsin. Bu yolun künhüne varılmaz ve vasıfları kavranmaz. “O yol Allah’ın yoludur.” Allah’a hastır. Yani zati tevhid yoludur. Aynı zamanda sıfati ve fiili tevhidi de kapsar ki buna mülk tevhidi de denir. Bunu derken bütün zahir ve batın sıfatlarla birlikte teklik zatının ruhlar semavatı ve mutlak cisim arzı malikiyetiyle seyretmesini kastediyorum. “Dikkât edin, bütün işler sonunda Allah’a döner.” Her şey O’nda fena bulur ve zatiyle seslenir: “Bugün mülk kimindir?” sonra kendisi cevap verir: “Tek ve kahredici güce sahip Allah’ındır.” …Yüce Allah doğrusunu herkesten daha iyi bilir.

1116 • TEFSİRİ KEBİR / TE’VİLÂT

ZUHRUF SURESİ • 1117

ZUHRUF SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Hâ – Mîm 2-Açıklayan Kitaba apaçık (Kitab-ı Mubiyn)e yemin olsun. 3-Muhakkak biz onu Arapça bir Kur’ân kıldık, umulur ki sizler onu akledersiniz. Varlığın başı olan Hakk’a “Hâ” ve sonu olan “Mîm” Muhammed’e yemin ederim. Ne büyük yemin! Çünkü bu yemin varlık bütününün aslını ve kemalini ifade etmektedir. Bu yüzden bu ikisine şehadet etmek; İslam’ın temeli, dinin direğidir. Bu ikisini birlikte benimsemek Hak mezhep ve dosdoğru dindir. Çünkü varlığın ve tesirin tekliği cebir, varlıkta ve tesirde tafsilin ispatı ise kaderdir. Bu ikisi de “La ilâhe illallah Muhammedurrasulullah” sözüyle birleştirilir. Bunun gerçekleştirilmesi sırat-ı müstakim (dosdoğru yol) ve sağlam dindir. Ya da kitapla uyumlu olacak bir açıklama yapacak olursak bundan maksat levh ve kâlemdir. Çünkü yüce Allah şöyle buyurmuştur: “Nun. Kâleme ve yazdıklarına and olsun…” (Kâlem, 1) Bilindiği gibi bir kelimenin ilk harfi ondan kinaye olarak kullanıldığı gibi son harfi de bu anlamda kullanılabilir. Dolayısıyla, ilk anlamı esas alırsak ayette geçen Kitabı Muhammed’in nefsi olarak tevil edebiliriz. Çünkü Muhammed’in (s.a.v) nefsi Hakk’ın cem ve tafsili açıklamasıdır ve çünkü Kitab (indinden) Allah katından indirilmiştir. “Bir Kur’an…” varlığın tüm tafsilatını cami, İlahi bütün sıfatları ve varlığın ve kemalatın tüm mertebelerini kuşatan “Arapça bir Kur’an kıldık”… ki size hitaben söylenenleri düşünesiniz ve “umulur ki sizler onu akledersiniz.” Onu anlarsınız. 4-Muhakkak o bizim katımızdaki ana Kitab (Ümmü’l Kitab)da olup, çok yüce (Aliyy) ve hikmetli (Hakiym)dir.

1118 • TEFSİRİ KEBİR / TE’VİLÂT

“O…ana Kitab’dadır…” bundan maksat, varlığın ilk mertebedeki aslı, ilk taayyünle mutlak varlıktan ayrılan izafi varlığın ilk noktasıdır ve sırf hüviyetten de sonra gelir. Buna şöyle işaret edilmiştir: “Katımızda…yücedir.” yüksek değerdedir. Çünkü bundan öte yükseklik yoktur. “Hikmetli (Hakiym)dir…” hikmetle doludur. Çünkü eşyanın sureti, hakikâti, ayanı, sıfatları, varlıkların tertibi ve düzeni olduğu gibi onunla zuhur eder. Ama ikinci anlamı esas alırsak bu tevil geçerli ve isabetli olmaz. Bu takdirde şöyle bir tevil gerekir: Bilakis bu, kendilerine delalet edilen ve icmali olarak yemin edilen tevhid ve tafsilin açıklayıcısı Kur’an’dır. “O…ana Kitab’dadır.” Yani en büyük ruh. Bütün ilimleri kapsamıştır. Daha doğrusu her şeyi kapsar. Katımızdadır ve bize yakındır. İniş mertebelerinde hasıl olan sair ilimlerden daha yakındır. Çünkü ruha nakşedilen ledünni ilimdir ve o ruhların ilkidir. Bazılarına göre bundan maksat mertebelere inişidir. Kur’an’ın hikmetli olmasından maksat da, nazari hikmeti kapsamasıdır. Bu da tevhid ve Nübüvvet gibi Hak itikatları ifade eder, ahiret ve benzeri halleri açıklar. Sonra mükelleflerin fiillerine dair hükümleri, yani şeri kuralları açıklamak, mertebelerde süluk etmenin keyfiyeti, kazanım ve bağışların sağladığı halleri beyan etmek gibi ameli hikmeti de kapsar. 5-Bu zikri terk ettiğinizden dolayı sizi uyarmaktan vaz mı geçelim? Haddi aşan bir kavim oldunuz diye. 6-Halbuki evvelkilerin içinden biz nice Nebîler gönderdik. 7-Onlara bir Nebî gelmiyordu ki onun ile alay etmiş olmasınlar. 8-Biz onlardan daha şiddetli olanları kıskıvrak yakalayıp helak ettik. Evvelkilerin misali geçti. 9-Yemin olsun, onlara: “Semavatı ve arzı kim yarattı?” diye sorsan; mutlaka: Çok güçlü (Aziz) ve her şeyi bilen (Aliym) onları yarattı.” derler. 10-O ki, arzı sizin için bir beşik yaptı, yolunuzu bulasınız diye onda size yollar açtı. 11-O ki, semadan ölçü ile su indirildi. Biz onunla ölü bir beldeye hayat verdik. İşte böylece çıkarılacaksınız. 12.13-O ki bütün çiftleri yarattı, sizin için gemilerden ve hayvanlardan bineceğiniz şeyleri oluşturdu. Ki.. onların sırtlarına binip yerleşin… onların üzerine yerleştiğiniz zaman Rabbinin nimetlerini hatırlayarak… Söyleyiniz!: Bunları bizlere musahhar kılan Subhan’dır. Biz bunu kendimize amade kılamazdık.

ZUHRUF SURESİ • 1119

14-Ve…“Muhakkak biz dönüp Rabbimize varacağız.” Deyin. “ …Sizi uyarmaktan vaz mı geçelim?” Sizi ihmal mı edelim? Aşırı gittiniz diye sizi uyarmayı bir kenara mı bırakalım? Bilakis, asıl aşırı gidildiği durumlarda uyarıya ihtiyaç vardır. Eğer onlar dengeli ve adil bir hayat sürdürselerdi, orta yolu izleselerdi uyarılmalarına ihtiyaç olmazdı. Tam tersine uyarı, ifrat ve tefrit durumlarında gerekli olur. Bu yüzden Nebîler fetret döneminde gönderilmişlerdir. Yüce Allah şöyle buyurmuştur: “İnsanlar bir tek ümmet idi. Sonra Allah….Nebîleri gönderdi.” (Bakara, 213) 15-Kullarından bir kısmını, Onun bir cüzü kıldılar. Muhakkak insan küfrü açıktır. 16-Yoksa O, yarattığı varlıklardan kendine kızlar edindi de oğlan çocuklarını seçip size mi verdi? 17-Onlardan birine rahmana isnat ettiği misal ile kendisi müjdelense yüzü simsiyah kesilir, o kaderinden yutkunup kalır. 18-Yoksa ziynet içinde yetiştirilen kimse ve o davada iddiasını ispat edemeyen (gayrı mubiyn) mi Ona nispet ediliyor!? 19-Ve onlar Rahmanın kulları olan melekleri de dişi yaptılar. Yaratılışlarına şahit mi idiler? Onların bu şahitliği yazılacak ve onlara sorulacak. “ “ …Kullarından bir kısmını, Onun bir cüzü kıldılar.” Yani Onun semavatın (göklerin) ve arzın (yerin) yaratıcısı, onları yoktan ve eşsiz bir surette var edicisi olduğunu itiraf ettiler. Fakat bu arada O’nu bir cisim olarak algıladılar. Sonra da parçalara ayırdılar. Çünkü ona çocuk isnat ettiler. Çocuk ise babanın bir parçasıdır, tür olarak onun benzeridir. Çünkü baba ile çocuk zahir olan iki cisimdir. Bu yüzden, his ve hayal mertebesini aşmazlar. Cismanilik elbisesinden sıyrılmazlar. Dolayısıyla, bırakın Allah’ın zatını hiçbir mücerret hakikâti ve kutsi zatı idrak edemiyorlar. Çünkü her ne tasavvur ederlerse etsinler, her ne hayal ederlerse etsinler, cismani bir şeyden başkası olmaz. Bu yüzden ahiretin, ölümden sonra dirilişin ve yeniden yaşamanın ve ahirete taalluk eden her hadisenin ispatı hususunda Nebîleri yalanlıyorlar. Bunun nedeni, onların idraklerinin dünya hayatının ötesine geçememesi, akıllarının hayata dair işleri gösteren hidayet nurundan perdelenmiş olmasıdır. Çünkü onların zatları ile Nebîlerin zatları arasında zahiri beşeri benzerlik dışında hiçbir münasebet ve uyum yoktur. Bundan ötesine de zaten ihtiyaç duymazlar.

1120 • TEFSİRİ KEBİR / TE’VİLÂT

Bunlar geçmişlerin hukemanın meleki nefislerin varlığını ispat ettiklerini, bu nefisleri ya lafzi olarak ya da akli kutsal ruhlardan etkilenmeleri, tesirlerinde olmaları nedeniyle dişi olarak nitelendirdiklerini, sonra bunları İlahi huzura yakın varlıklar olarak değerlendirdiklerini duydukları için, canlı varlıklarda olduğu gibi erkeğin karşıtı gerçek “dişi” olarak vehmettiler ve bunları da Allah’a has kıldılar. Dolayısıyla “kızlar” olarak adlandırdılar. Sıradan insanlar da onları ancak insan suretinde, latif ve çok güzel varlıklar olarak tasavvur edebilirler. 20-Ve dediler ki: Rahman dileseydi biz onlara tapmazdık. Onların bu hususta hiçbir ilmi yoktur. Ancak onlar tahmin ettiklerini söylüyorlar. 21-Yoksa biz onlara bundan evvel bir Kitab vermişiz de şimdi ona mı sarılıp tutunuyorlar? 22-Doğrusu onlar şöyle dediler: Biz atalarımızı bir din üzere bulduk, biz muhakkak onların izlerinden giderek hidayeti buluruz. 23-Yine böyle, biz senden önce bir şehre uyarıcı (Nezîr) göndermedik ki oranın refah sahipleri şöyle demiş olmasınlar: Biz atalarımızı bir ümmet olarak bulduk, biz de mutlaka onların eserlerini, izlerini, adetlerini takip ederiz, uyarız. 24- (Nebiy): “Eğer ben, atalarınızı üzerinde bulduğunuzdan daha doğrusunu size getirdimse de mi?” deyince, dediler ki: “Gerçekten biz sizlen gönderilen (irsal olunan, açığa çıkan gerçeği örtüyoruz, inkar ediyoruz) yalanlıyoruz.” 25-Böylece onlardan intikam aldık. Şimdi bir bak! o yalanlayanların akıbeti nasıl olmuş? 26-Hani o vakit İbrahim, babasına ve kavmine dedi: Mutlaka ben sizin taptıklarınızdan kulluk yaptıklarınızdan beriyim. 27-Ancak beni yaratan müstesna. Muhakkak ki O, beni hidayete erdirecekdir.. 28-Bu sözü, zürriyeti için de bâki kalan bir kelime kıldı. Umulur ki dönerler. 29-Doğrusu ben bunları ve atalarını faydalandırırım hatta onlara Hakk ve açık bir Rasul gelinceye kadar. 30Vaktaki Hakk onlara geldiğinde dediler: Bu bir sihirdir, muhakkak biz ona inanmayız.

ZUHRUF SURESİ • 1121

“Ve dediler ki: Rahman dileseydi biz onlara tapmazdık.” Bunlar Nebilerden varlıkların Allah’ın dilemesine bağlı olduklarını duymuşlardı. Buna dayalı bir faraziye geliştirdiler ve bunu inkârın gerekçesi olarak algıladılar ve bu sözü söylediler. Ama kesinlikle bir bilgiye ve kesin kanaate dayalı olarak söylemediler. Tersine, inat etmenin ve ayak diretmenin bir ifadesi olarak bunu söylediler. Bu yüzden yüce Allah, onların bu anlayışlarını şöyle reddediyor: “Onların bu hususta bir bilgileri yoktur.” Çünkü bu konuda bilgi sahibi olsalardı muvahhid olurlardı; tesiri Allah’tan başkasına nispet etmezlerdi. Başkasına değil, sadece Allah’a ibadet ederlerdi. Çünkü bu takdirde Allah’dan başkasından kaynaklanan bir yarar ya da zarar tasavvur etmezlerdi. “Onlar sadece yalan söylüyorlar.” Bunun nedeni bu sözü söylerken kendilerini yalanlamış olmalarıdır. Çünkü, bilfiil onları yüceltiyor, onlardan korkuyor ve Nebilerini de onların gazabıyla korkutuyorlardı. Nitekim Hud kavmi şöyle demişti: “Biz “Tanrılarımızdan biri seni fena halde çarpmış!” demekten başka bir söz söylemeyiz!” (Hud, 54) İbrahim’in (a.s) kavmi onu tanrılarının tuzağıyla korkutunca, onlara şöyle cevap vermişti: “… Ben sizin ortak koştuğunuz şeylerden korkmam. Ancak Rabbimin bir şey dilemesi hariç.” …. “..Ben sizin ortak koştuğunuz şeylerden nasıl korkarım…” (Enam, 80.81) 31-Ve dediler: “Bu Kur’ân şu iki şehir (Mekke-Medine)den bir büyük adama indirilseydi ya.” 32-Rabbinin rahmetini onlar mı pay ediyorlar?… Onların bu dünya hayatındaki geçimlerini biz pay ettik. Bir kısmını da derecelerle diğerlerinin üzerine çıkardık ki onların bazısı bazısını emri altına alıp çalıştırsın. Rabbinin rahmeti, onların bir araya topladıkları şeylerden daha hayırlıdır. 33.34-Şayet insanlar tek bir ümmet haline gelecek olmasalardı… Rahmanı inkâr eden (küfreden) kimselerin evlerine gümüşten tavan ve o tavanın üzerine çıkıp yükseldiklerini de (yapar)… Onların evlerine kapılar ve yaslandıkları koltuklarını da… 35-Ve altınla süslü kılardık. Muhakkak bunların hepsi, dünya hayatının geçici menfaatinden başka bir şey değildir. Rabbinin katında ahiret muttakiler içindir.

1122 • TEFSİRİ KEBİR / TE’VİLÂT

“Ve dediler ki: Bu Kur’an…indirilse olmaz mıydı?” Bunlar anlam ehli değildiler, sadece şekilden nasip almışlardı. Rasulullah’ta (s.a.v) onu gözlerinde büyütecek bir özellik göremiyorlardı. Çünkü ne malı vardı, ne haşmeti vardı ne de yanlarında yüksek bir makamı vardı. Bu yüzden, onların gözünde Velid b. Muğire gibi adamlar büyüktü. Ebu Mesud er-Sakafi gibi kimseleri yüceltirlerdi. Çünkü haşmetleri, malları ve etraflarında dört dönen hizmetçileri vardı. Bu yüzden Rasulullah’ı (s.a.v) küçümsüyor ve şöyle diyorlardı: Bu adamın hali, onun Allah tarafından seçilmiş olmasına, Allah katında yüksek bir makama sahip olmasına uygun değildir. Eğer bu Kur’ân Allah katından gelen bir kitap olsaydı, bunun için Velid veya Ebu Mesud gibi büyük bir adamın seçilmiş olması gerekirdi… Ama Kur’an, Rasulullah’a (s.a.v.) indirildi. Çünkü Onun hali Allah’ın azametine uygundu. Yüce Allah, Rasulün (s.a.v.) seçilmiş olmasına itiraz eden bu müşriklerin bu yaklaşımlarını reddederek, Allah’ın rahmetini ve hidayetini kendilerinin taksim etmediklerini vurguladı. Çünkü kendilerinin bunda bir nasipleri olmadığı gibi, bunu anlayacak, bilecek kapasiteleri de yoktu. Aslında, günlük ihtiyaçlar ve kazanmak için adeta kendilerini helak ettikleri ve hayatlarının tek gayesi haline getirdikleri dünyevi kırıntılar gibi bildikleri ve tasarrufta bulundukları şeyleri de kendileri taksim ediyor değildi. Böyle iken bilmelerine ve halini anlamalarına imkân olmayan bir hususta nasıl taksimat yapabilirlerdi?! 36- “Kim Rahman’ı zikretmekten gafil olursa, yanından ayrılmayan bir şeytanı ona musallat ederiz.” “Kim Rahman’ı zikretmekten gafil olursa, yanından ayrılmayan bir şeytanı ona musallat ederiz.” Ayetin orijinalinde geçen “ya’şu” fiili “ hem “ya’şu” hem de “ya’şa” şeklinde okunmuştur. Aradaki fark şudur: “aşa” (elif-i memdude) fiili, bir kimsenin gözündeki bir arızadan, hastalıktan dolayı zayıf görmesi veya bir hastalık olmaksızın zayıf ve dumanlı görüyormuş gibi bakması anlamında kullanılırken “aşa” (elif-i maksure-ya-) fiili ise gözü doğuştan göremeyen kimse için kullanılır. Buna göre, ilk ihtimali esas aldığımızda şöyle bir anlam elde etmiş oluruz: Rahman’ın zikrini, yani O’nun katından nazil olan Kur’an’ı anlayacak, kavrayacak ve Hakk olduğunu bilecek saf bir istidada ve sağlam, bozulmamış bir fıtrata sahip olan, buna rağmen dünyevi bir amaçtan dolayı veya azgınlık ve kıskançlıktan dolayı ona karşı kör gibi

ZUHRUF SURESİ • 1123

davranan, tabii örtülerle perdelendiği, maddi lezzetlerle meşgul olduğu veya mensup olduğu diniyle ve benimsediği inancıyla, batıl mezhebiyle aldandığı için onu anlamayan, Onun Hakk olduğunu bilmeyen kimseye cinlerden bir şeytanı yanından ayrılmayan bir arkadaş gibi musallat ederiz. Bu da onu telkin ve vesveseleriyle, içine daldığı lezzetleri süslemesiyle, çekici süsleri onun gözünde cazip kılmasıyla veya şüphe ve baştan çıkarıcı batıl ile onu azdırır. Hevasının din diye kendisine kabul ettirdiği inançlara dalar. Yahut insanlardan bir şeytanı ona musallat ederiz. Bu şeytan onu azdırır, yapıp ettiklerinde ona eşlik eder, yolunda ona yoldaşlık eder ve onu Hakk’dan uzaklaştırır. İkinci ihtimali esas aldığımızda ise şöyle bir anlam elde etmiş oluruz: İstidadı temelde bulunmayan, ezelde bedbaht olarak belirlenen, yani kalbi zikrin hakikâtlerini kavramaktan mahrum bırakılıp körleştirilen, zikrin anlamını kavramak hususunda bu yüzden yetersiz kalan kimseye nefsinden veya hemcinslerinden bir şeytanı musallat ederiz, bu onun ayrılmaz arkadaşı olur, sapıklığında ve azgınlığında ona eşlik eder. 37- “Muhakkak, bu şeytanlar onları yoldan alıkoyarlar ve onlar da kendilerinin hidayet yolunda olduklarını sanırlar. 38- … En sonunda bize gelince de: Keşke benimle senin aranda iki doğu arası kadar uzaklık olsaydı, sen ne kötü arkadaşmışsın! dedi. 39-Bugün size hiçbir fayda vermeyecektir, o vakit zulüm ettiniz muhakkak azapta ortaksınız. 40-O halde sağırlara sen mi işittireceksin? Yoksa körlere ve açık bir dalalet içinde onlara sen mi yol göstereceksin? “Muhakkak, bu şeytanlar onları…alıkoyarlar.” Şeytanlar, arkadaşlık ettikleri kimseleri vahdet yolundan ve hak çizgisinden alıkoyarlar. “Onlar da…sanırlar…” üzerinde bulundukları halin hidayet üzere olduğunu zannederler. “…En sonunda bize gelince…” Artık inancının ve amellerinin kaçınılmaz kıldığı cezamızın, batıl dininin ve mezhebinin gerektirdiği azabımızın vakti gelince, kendisini Hakk yoldan saptıran, bu azaba girmesine neden olan amelleri kendisine süslü gösteren şeytanı ile arasında uzun bir mesafe olmasını temenni eder, arkadaşından ürker. Arada tabii bir bağ kalmadığı veya bedensel unsurlar bozulup da sebepler ortadan kalktığı için onu yermeye başlar.

1124 • TEFSİRİ KEBİR / TE’VİLÂT

“ …Size hiçbir fayda vermeyecektir…” azabın gelip çattığı, cezanın hak edildiği bu vakitte böyle temennilerin size hiçbir yararı olmayacaktır. Çünkü dünyada zulüm edişiniz kesinleşti, bunun cezası da açıklığa kavuştu. Her şey olanca çıplaklığıyla ortaya çıktı. Artık siz azapta ortaksınız, azabın sebebini birlikte gerçekleştirdiğiniz için. Ya da birlikte bu günahı işlemiş olmanız, azabın şiddetini ve elem vericiliğini azaltmak gibi bir yararı olmayacaktır. 41-Şayet seni alır götürsek, muhakkak onlardan intikam alıcılarız. 42-Yahut onlara vaat ettiğimizi mutlaka sana göstereceğiz. Muhakkak ki biz onlara azap etmeye kâdiriz. 43-Sen hemen sana vahy edileni yakala sımsıkı sarıl! Muhakkak sen sıratı mustakîym üzeresin. 44-Muhakkak O hem senin için hem de kavmin için şerefli bir zikir’dir. Ve yakın gelecekde sorulacaksınız. 45-Senden önce gönderdiğimiz Rasullerimizden Rahmandan başka ibadet (kulluk) edilecek ilahlar yaptık mı? sor! Biz

46-And olsun ki Musa’yı ayetlerimizle (delillerimizle, mucizelerimizle) Firavun’a ve kavmine gönderdik, onlara vardı: “Muhakkak ben alemlerin Rabbinin Rasulu’yum.” dedi. 47-Onlara ayetlerimizle varınca o vakit onlar hemen gülüyorlardı. 48-Onlara gösterdiğimiz bir ayet, mutlaka diğer kızkardeşlerinden daha büyüktür. Olur ki inkârdan dönerler diye onları azap ile tuttuk. 49-Dediler: Ey sihirbaz! Sana olan indindeki vaadî hürmetine Rabbine bizim için dua et!. Muhakkak biz hidayete erişenlerden olacağız. 50-Vaktaki onlardan azabı kaldırdığımız da o vakit onlar ahidlerinden caydılar. 51-Firavun kavmi için de nida ederek dedi ki: Ey kavmim! Mısır’ın mülkü benim değil mi? Şu nehirler benim altımdan akmıyor mu? Halâ görmüyor musunuz? 52-Yoksa ben hayırlı konuşmaktan aciz kişiden… değil miyim? şu hakir neredeyse

53-Bir gücü varsa üzerine altın bilezikler atılsa ya! Yahut onunla beraber melekler dizilsinler ya!

ZUHRUF SURESİ • 1125

54-O (firavun) kavmini böylece hafif gördü; kavmi de ona itaat ettiler. Çünkü muhakkak ki onlar fasık kavim idiler. 55-Vaktaki bizi gazaplandırdılar, biz de onlardan intikam aldık ve hepsini suda boğduk. 56-Böylece onları sonrakiler için geçmiş, ibretli bir misal yaptık. 57-Meryemoğlun dan misal verilince o vakit hemen senin kavmin ondan yüz çevirdiler, keyiflenip gürültü çıkardılar… 58- “Bizim ilahlarımız mı hayırlı yoksa o mu?” dediler. Bunu sırf seninle cedelleşmek, tartışmak için yaptılar. Hayır! Onlar husumetçi lüzumsuz tartışmayı seven bir kavimdirler. 59-Hayır! O ancak bir kuldur. Biz ona in’am nimetini verdik. Onun babasız dünyaya gelişini de İsrailoğullarına bir ibret yaptık. 60-Eğer dileseydik sizden bedel melekler var ederdik, arzda halifelik yaparlardı. 61-Muhakkak ki o, kıyamet için bir ilimdir. Sakın Ondan şüphe etmeyin şüphe etmeyin ve bana tâbi olun. İşte bu: (sırat-ı mustakiym’dir) en doğru yoldur. “Muhakkak ki o, kıyamet için bir ilimdir.” Yani İsa (a.s) kıyametin bilgisidir. Çünkü büyük kıyamet onunla bilinir. Bilindiği gibi İsa’nın (a.s) nüzulü kıyamet alametlerinden biridir. Hadiste şöyle buyurulmuştur: “Kutsal topraklarda Efik denilen yerde bulunan bir tepeye iner. Elinde bir mızrak bulunur. Onunla Deccal’ı öldürür. Haçı kırar, kiliseleri, manastırları yıkar. İnsanlar sabah namazını kıldıkları sırada Beytu’l Makdis’e girer. İmam, İsa öne geçsin diye geride durmak ister. Ama İsa onu öne geçirir. İsa, Hz. Muhammed’in (s.a.v) dinine göre onun arkasında namaz kılar.” Efik denilen tepe, İsa’nın (a.s) bedene bürünüp zahir oluşuna işarettir. Kutsal topraklar, İsa’nın (a.s) bedeninin oluştuğu zahir maddeye işarettir. Mızrak ise bunda ortaya çıkan kudret ve heybetin suretine işarettir. Bu mızrakla Deccali öldürmesi, onun zamanında ortaya çıkan sapık, saptırıcı zorbayı yenilgiye uğratmasına; haçı kırması, kiliseleri ve manastırları yıkması, muhtelif dinleri ortadan kaldırıp geçersiz kılmasına işarettir. Beytu’l Makdis’e girmesi, İlahi huzurda kutub makamı denilen zati velayet makamına ulaşmasına işarettir. İnsanların sabah namazını kılıyor olmaları, büyük kıyamet

1126 • TEFSİRİ KEBİR / TE’VİLÂT

gününün sabahı vahdet güneşinin ortaya çıkışıyla birlikte Muhammedilerin tevhitte istikamet üzere ittifak etmelerine işarettir. İmam’ın geri çekilmesi ise, o sırada Muhammedi dine önderlik eden zatın, İsa’nın kutub oluşu itibariyle mertebe olarak herkesin önünde olduğunun bilincinde olmasına işarettir. İsa’nın (a.s) onu öne geçirmesi ve kendisinin Muhammedi şeriata uygun olarak Ona uyması, ayni tevhidi öğretmesine, büyük kıyamet hallerini ve baki zatın ortaya çıkışını tanıtmasına rağmen Hz. Muhammed Mustafa’nın (s.a.v) ümmetine tabi olacağına, şeriatı değiştirmeyeceğine işarettir. Bu tevil, “Meryem oğlu İsa’dan başka Mehdi yoktur” rivayeti esasında Mehdi’nin İsa olması halinde geçerlidir. Eğer Mehdi, İsa’dan başkası ise, bu takdirde Beytu’l Makdis’e girişi, İsa’nın müşahede mahalline varmasına işarettir, kutubluk makamına değil. Geri çekilen İmam ise Mehdi’dir. Zamanın kutbu olmasına rağmen bu şekilde geri durması ise, Velayet sahibinin Nübüvvet sahibine saygı göstermesinden kaynaklanır. İsa’nın (a.s) Mehdi’yi öne geçirmesi ise, kutubluk makamına sahip oluşu itibariyle öncelikli olduğunu bilmesinden dolayıdır. Muhammedi şeriata uygun şekilde Mehdi’nin arkasında namaz kılması ise, zahiri ve batını olarak Ondan feyiz almak amacıyla gerçek anlamda Ona uymasına işarettir. Allah, doğrusunu herkesten daha iyi bilir. “…Ve bana tâbi olun! işte bu, dosdoğru yoldur.” demesine gelince, kuşkusuz Muhammedi yol; Allah’ın yoludur. Çünkü Hz. Muhammed, fena sonrasında O’nunla baki olmuştur. Bu yüzden onun dini Allah’ın dinidir, yolu Allah’ın yoludur. O’na tabi olmak Allah’a tabi olmak demektir. Bu yüzden, “bana tâbi olun” demekle “Rasullerime uyun” demek arasında bir fark yoktur. Bu nedenle Hz. Muhammed’e (s.a.v) tabi olmak Allah sevgisini doğurur. Çünkü Onun yolu hakiki vahdet yoludur ve istikamet üzere olmak da ancak o yolda mümkündür. Bundan dolayı İsa (a.s) vahdete ulaştıktan ve ikiliği ortadan kaldıracak şekilde hakiki sevgiye vardıktan sonra, Hz. Muhammed’e (s.a.v) tabi olmaktan başkasını yapamazdı. 62-Sakın şeytan sizi alıkoymasın. Şüphesiz o sizin için apaçık bir düşmandır.

ZUHRUF SURESİ • 1127

63-İsa onlara beyyinelerle (mucizelerle) gelince dedi: Kesinlikle ben size hikmetle geldim ve ihtilafa düştüğünüz şeylerin bir kısmını açıklayayım diye. Allah’tan korkup sakının ve bana itaat edin. 64-Muhakkak ki O Allah, benim de Rabbim, sizin de Rabbinizdir. O’na kulluk edin. İşte bu (sırat-ı mustakiym’dir) doğru yolun kendisidir. 65-Sonra hizipler kendi aralarında ihtilaf ettiler. Vay o zulüm edenlerin haline o elim günün azabından. 66-Onlar kıyametin ansızın kendilerine gelmesinden başka bir şey mi bekliyorlar? Onlar farkında değillerken. 67-O gün, dost olanlar birbirlerine düşman kesilirler. Allah’a karşı gelmekten sakınan kullarım (muttakiler) dışında, 68-Ey kullarım! Bugün size hiçbir korku yoktur. Ve siz mahzun da olmayacaksınız 69-Onlar ki ayetlerimize iman edip ve Müslüman olanlardır. 70-Sevinç ve neşe içinde sizler ve zevceleriniz cennete giriniz. 71-Altından tabaklarla ve kadehlerle etraflarında dönülür. Orada canlarının istediği, gözlerinin hoşlandığı her şey vardır. Ve siz orada ebedi olarak kalıcısınız. 72-İşte yaptıklarınıza karşılık, size miras verilen cennet budur: Size ait orada birçok meyvalar vardır, onlardan yiyeceksiniz. 73-Sizin için orada pek çok meyvalar vardır… Onlardan yersiniz. “Onlar…kıyametin kendilerine …gelmesinden başka bir şey mi bekliyorlar?” Yani Mehdi’nin, “onlar farkında değillerken”, birden bire ortaya çıkmasından başka bir şey mi bekliyorlar. “O gün, dost olanlar birbirlerine düşman kesilirler. Allah’a karşı gelmekten sakınan kullarım (muttakiyler) dışında” Dostluk, ya iyilik üzere ya da kötülük üzere olur. İyilik üzere ise, ya Allah’da dostluk olur ya da Allah için dostluk olur. Kötülük üzere dostluğa gelince, bunun sebebi de ya nefsani lezzettir ya da akli menfaattir. İlk kısım, zati ruhani sevgidir ve ruhların ezelde uyumlu olmasından kaynaklanır. Çünkü teklik huzuruna yakındırlar, birlik huzurunda eşit konumdadırlar. Nitekim, bu ruhlar hakkında “birbirlerini tanıyanlar kaynaşırlar.” buyrulmuştur. Bu hayatta belirginleşip ortaya çıktıkları, İlahi yakınlık kapsamındaki vatanlarını özledikleri, Hakk’a yöneldikleri ve maddi elbiselerden ve pislik maddelerinden arındıkları zaman,

1128 • TEFSİRİ KEBİR / TE’VİLÂT

birbirleriyle karşılaştıklarında birbirlerini tanırlar. Birbirlerini tanıyınca birbirlerini severler. Çünkü asıl olarak aynı cinstendirler. Konumları benzerdir. Yönelişleri ve yolları uyumludur. Hayat tarzları ve karakterleri benzeşmektedir. Fasit arzulardan ve zati gayelerden soyutlanmışlardır. Çünkü düşmanlığın sebebi olanlar bunlardır. Ve her biri süluku ve irfanı, vatanını özlemesi oranında ahirette yararlanır. Kavuşunca da lezzet alır, sıfatlarıyla berraklaşır. Din ve ahiret işlerinde de birbirlerine yardımcı olurlar. Bu tam ve gerçek dostluktur ve ebediyen yok olmaz. Velilerin, nebilerin, asfiyanın ve şehitlerin sevgisi bu türdendir. İkinci kısım, kalbi sevgidir; vasıfların, huyların ve erdemlerin hayat tarzlarının uyumuna, bu hayat tarzlarının itikatlardan ve salih amellerden kaynaklanmasına dayanır. Salihlerin ve iyilerin (ebrar) birbirlerini sevmesi, Ariflerin ve velilerin onları ve bütün nebilerin ümmetlerini sevmesi gibi. Üçüncü kısım, akli sevgidir ve geçim sebeplerinin kolaylaştırılmasına, dünyevi çıkarların rahatça elde edilmesine dayanır. Tüccarların ve sanatkarların sevgisi gibi. İyilik edilen kimsenin iyilik eden kimseyi sevmesi de buna örnektir. Fani bir amaca, geçici bir sebebe dayanan her sevgi, o amaç ve sebebin zail olmasıyla yok olur, sebeplerin ortadan kalkmasıyla birlikte düşmanlığa dönüşür. Çünkü sevenlerin her biri arkadaşından alışageldiği lezzetin, iyice ünsiyet kurduğu menfaatin beklentisi içinde olur. Ama bunun sebebi ortadan kalktığından artık bu lezzeti ve menfaati göremeyeceği için düşmana dönüşür. Ama dünya ehlinin sevgisi genellikle son iki kısma girdiği için ifade mutlak olarak kullanılmış ve “O gün, dost olanlar birbirlerine düşman kesilirler. Allah’a karşı gelmekten sakınan kullarım (muttakiyler) dışında” denilmiştir. Çünkü, aralarındaki bağlantıyı oluşturan sebepler kesilir, bedensel aletleri yok olur. Maddi lezzeti elde etmeleri, cismani çıkar sağlamaları imkânsız hale gelir. Bütün bunlar onlar açısından hasrete, eleme, zarara ve hüsrana dönüşür. Artık lezzetler ve şehevi arzular yok olmuş, geride cezalar ve sorumluluklar kalmıştır. Bu yüzden herkes arkadaşına öfke duyar, ona diş biler. Çünkü uğradığı azaba onun yüzünden uğradığını düşünür. Sonra ayetin akışı içinde muttakiler kalan bu iki kısımdan istisna tutuluyor. Çünkü onların sayısı azdır. Nitekim şöyle buyrulmuştur: “Bunlar da ne kadar az!” (Sad, 24) “Kullarımdan şükreden azdır.” (Sebe, 13)

ZUHRUF SURESİ • 1129

Ömrüme ant olsun ki ilk kısım sevgi, az bulunması itibariyle kibriti ahmerden daha değerlidir. Bu sevgi takvada kemale eren, kemalin son noktasına ulaşan, bütün kemal mertebelerinde başarıyı elde eden; önce günahlardan, sonra fuzuli işlerden, ardından fiillerden, sonra sıfatlardan ve sonra zatlardan uzaklaşan ve geride sadece sevgi nefisleri kalan kâmil insanlarda bulunur. İkinci kısım sevgi erbabına gelince, bunlar ilk mertebe ile yetinen, takvanın zahirine kanaat getiren, ahiret bakımından kendilerine verilen nimetlere razı olan, dünyadan da kendilerine bahşedilen büyük faziletten dolayı teselli bulan kimselerdir. Bu sebepler ise, Allah’ın rızasını istemek, sevabını talep etmek, O’nun öfkesinden ve cezasından sakınmak gibi benzer sıfatlar ve benzeşen heyetlerdir. Dolayısıyla onlar razı olunmuş, beğenilmiş kullardır. Yani bu iki grup, rızayı talep etmek hususunda ortak özelliklere sahiptir. Bu yüzden şu ifadede onları kendine nispet etmiştir: “Ey kullarım-yani bu iki grup-bugün size korku yoktur-Ben onları azaptan yana güvencede kılacağım – “sizler üzülmeyeceksiniz” de!. Dünya lezzetlerini kaçırdılar diye üzülmeyecekler de. Çünkü artık dünya lezzetlerinden daha lezzetli, daha göz alıcı, daha güzel durumda, daha iyi nimetlerden lezzet almaktadırlar. Bununla beraber, bu iki grubun lezzet, sevinç, coşku, neşe gibi sonsuz sevk türleri bakımından farklılık gösterecekleri de muhakkaktır. Muhammed’den Muhammed’e “Muhammedî”ye fark vardır. Bu iki gruba girin diye emredilen cennet, nefis cennetidir. Çünkü her iki grup bu cennette ortaktır. Ama sıfat ve zat cennetlerinde böyle bir ortaklıkları yoktur. Sıfat ve zat cennetleri sabikiyn (öne geçenler)’e hastır. Bunun delili de hemen sonrasında yer alan şu ayettir: “İşte yaptıklarınıza karşılık, size miras verilen cennet budur:” amellerin sevabı olarak verilen cennet, nefis cennetidir. Bunun delili de şu ifadedir: “Orada canlarının istediği, gözlerinin hoşlandığı her şey vardır.” 74-Muhakkak kalacaklardır. ki mücrimler cehennem azabında ebedi

75-Onlardan hafifletilmeyecektir. Ve onlar orada ümidi kesmiş (mublisun) kimselerdir. 76-Biz onlara zulüm etmedik. Lakin onlar kendileri zalimdirler.

1130 • TEFSİRİ KEBİR / TE’VİLÂT

77- (Kâfirler) Ey Malik!.. diye nida ederler: “Rabbin bizim işimizi bitirsin!” (Malik): “Şüphesiz siz sonsuza dek böyle kalacaksınız.” der. 78-And olsun size hakkı olarak geldik. Lakin sizin çoğunuz Hakk’dan hoşlanmayanlardandınız. 79-Yoksa onlar işlerini sağlam mı tuttular? Şimdi biz de muhkem tutuyoruz. 80-Yoksa biz onların sırlarını ve fısıldaşmalarını işitmediğimizi mi sanıyorlar? Hayır! Rasullerimiz de onların yanlarında yazmaktadırlar. “Ey Malik!…diye nida ederler.” Cehennem bekçisi meleğe Malik adı verilmiştir. Bu isimlendirmenin sebebi, dünya mülküne sahip olup dünya nimetlerini tercih edenlerle görevlendirilmiş olmasıdır. Çünkü yüce Allah şöyle buyurmuştur: “Azana ve dünya hayatını ahirete tercih edene, şüphesiz cehennem tek barınaktır.” (Naziat, 37.39) Öte yandan cennet bekçisi melek de Rıdvan olarak isimlendirilmiştir. O da Allah’ın razı olduğu ve kendileri de Allah’dan razı olan kimselerle görevlendirilmiştir. “Kadere rıza göstermek Allah’ın en büyük kapısıdır.” denilmiştir. Malik, âlemdeki bedenlerle ve zulmani heyuli ile görevlendirilmiş cismani tabiattir veya hayvani bedenler üzerinde etkili olan, konuşan ve maddi lezzetler ile süfli isteklerin kayıtlarıyla hapsedilmiş nefislere hakim külli hayvani nefistir. Malik’in ateş azabından etkilenmemesinin nedeni bu ateşin cevherinden olmasıdır. Bu cehennem onun için cennet, cehennemlikler için de ateştir. Çünkü cehennemliklerin cevherleri ile cehennemin cevheri birbirine zıttır, birbirinden ayrıdır. Allah’a değil de özel olarak Malik’e seslenmelerinin sebebi, bütünüyle Allah’tan perdelenmiş olmaları, niyet ve temenni bakımından Malik’e kulluk etmeleridir. Bu seslenme de Malik’e yönelmelerinden, isteklerini ondan beklemelerinden başka bir şey değildir. “Rabbin bizim işimizi bitirsin!” diye ondan talepte bulunmaları, istidat kalıntısının bütünüyle yok olmasını, fıtri garizenin ölmesini temenni edişlerine işarettir. Bu temennide bulunmalarının nedeni de eziyet veren heyetlerle ve alçaltıcı ateşlerle azap görmemektir. Yahut cismani azabın şiddetli elemini hissetmemek için duyuların iptal edilmesini istemelerine işarettir. “Siz böyle kalacaksınız! dedi.” Malik’in bu sözü de, istidatlardan geriye bir şey kalmışsa ve itikatlar da sahih ise, heyetler içlerinde kökleştiği, günah ve veballer de katlandığı için orada belli bir süre kalacaklarına veya istidat hiç kalmamışsa ve itikatlar da sahih

ZUHRUF SURESİ • 1131

değilse ebediyen kalacaklarına işarettir. Çünkü “kalma” anlamına gelen “meks” ifadesi hem sonsuz kalışı, hem de süreli kalışı içerir. Aynı şekilde “suçlu” anlamına gelen “mücrim” ifadesi de asli bedbahtı içerdiği gibi, geçici bedbahtı da içerir. Dolayısıyla “Muhakkak mücrimler (suçlular) cehennem azabında devamlı kalacaklar.” ifadesini de sonsuz kalış ile sınırlı kalışı içeren uzun süreli kalma şeklinde yorumlamak gerekir. Çünkü Arap geleneğinde mecazi olarak bu anlamda kullanıldığının çok örnekleri vardır. “Mücrimler” ifadesinin yukarıda sözünü ettiğimiz iki bedbaht grubunu da içermiş olarak ele almamızın nedeni, mutluların (suada) sözü edilen iki grubunu içeriyor muttakiler ifadesinin karşıtı olarak kullanılmış olmasıdır. Eğer mücrim kelimesini ezelde reddedilen, kovulan bedbaht anlamına alırsak bu takdirde “siz böyle kalacaksınız.” ifadesindeki “kalma” (meks) ebedilik anlamına gelir. “Hayır, öyle değil; yanlarındaki resullerimiz yazmaktadırlar.” Aklımızdan geçen her kötülük feleki nefislere nakşedilir; insani nefislere nakşedildiği gibi. Çünkü bu ikisi arasında bağlantı vardır ve insani nefis de tıpkı feleki nefis gibi nakşedilmeye elverişlidir. Ama bunlar cüzi şeyler ise hayali kuvvetlere, külli şeyler iseler akli kuvvetlere nakşedilirler. Her ikisi de nefsin hislerinden uzaklaştığı, zatına döndüğü anda onun üzerinde zuhur ederler. Böylece nefsin unuttuğu şeyler, bedenden ayrıldığında, feleki nefislerden kendisine yansırlar. “Allah onları bir bir saymıştır. Onlar ise unutmuşlardır.” (Mücadele, 6) ayetinin anlamı budur. Şu halde yazıcı melekler feleki nefislerdir ve her biri beşeri şahıslarından biriyle uyumludur. Nefsin bedenle bağlantısı ile eş zamanlı olarak bu şahıslarla münasebet halinde olurlar. 81-De ki: Eğer Rahman’ın bir çocuğu olsaydı, elbette ben ona kulluk edenlerin ilki olurdum. 82-Göklerin (semavatın), yerin (arzın) ve arşın Rabbi onların vasıflamalarından münezzeh (Subhan)dır. 83-Bırak onları! Hatta onlar vaat edildikleri güne kavuşuncaya kadar oyuna dalsınlar. 84-O sema da ilahdır. Arz da da ilah O’dur. O, hikmet sahibi Hakiym ve her şeyi bilen (Aliym)dir. 85-Semavat’ın, arzın ve aralarındakilerin mülkü kendine ait olan ne mübarek ve yücedir. Kıyamet ilmi O’nun indindedir. Ve O’na döndürüleceksiniz.

1132 • TEFSİRİ KEBİR / TE’VİLÂT

86-Ondan başka yalvardıkları şeyler şefaat etmeye malik değillerdir. Ancak bilerek Hakkın varlığına şahadet getiren (şahidler) müstesna. 87-Yemin olsun onlara kendilerini kimin yarattığını sorsan. Mutlaka: “Allah’tır.” Diyecekler. Nasıl olurda döndürülürler? 88.89-O’nun “Ya Rabbi” demesi hakkı için! Muhakkak ki onlar iman etmez bir kavimdirler… Sende onlardan vazgeç ve “selam!” de. Yakın gelecekde bileceklerdir! “De ki: Eğer Rahman’ın bir çocuğu olsaydı, elbette ben ona kulluk edenlerin ilki olurdum.” Yani bu çocuğa ilk önce ben kulluk ederdim. Bu ifade ya delil aracılığıyla Allah’ın çocuğunun olmasını nefyetmeye ya da mefhum olarak Rasul’den şirki nefyetmeye yöneliktir. Birincisine yönelik delaletine gelince, “göklerin (semavatın)… Rabbi…münezzehtir … onların vasıflamalarından…” ayeti sonrasındaki cümlenin içeriğinin olumsuzlanmasına, yani Allah’ın çocuğunun olmasının imkânsızlığına, diğer bir ifadeyle Allah’ın tekliğine ve münezzehliğine delalet ettiğinden, yüce Allah’ı bir şeye benzer kılmaya dayanan vasıflandırmalarını da olumsuzlamaktadır. Çünkü Allah bütün şeylerin, cisimlerin yaratıcısıdır. Böylece bu ayet delil yoluyla Allah’ın çocuğunun olmasını olumsuzlamaktadır. Ayetin ikinci şıkka delaletine gelince; “Göklerin (semavatın)… Rabbi…münezzehtir…” ifadesiyle başlayan kısmı Rasulün sözü değil, yüce Allah’ın sözü olarak kabul edersek, bu takdirde, göklerin rabbi onların vasıflandırmalarından münezzehtir, anlamı elde edilir ve önceki ifadenin içeriğini olumsuzlamış olur. Dolayısıyla Rasulün ibadeti, muhale taalluk etmiş olur. Şarta taalluk eden bir şey de onun yokluğu ile birlikte değerlendirilir. Böylece ayet, mefhum itibariyle en beliğ delaleti ifade etmiş olur. Beyan alimlerine göre böyle bir delalet de doğrudan telaffuz edilmiş bir ifadenin delaletinden daha etkilidir. Tıpkı yüce Allah’ın, kendisinin görülmesinin imkânsızlığını vurgulamak için Musa’ya “Eğer dağ yerinde durursa sen de beni görürsün” demesi gibi. Doğrusunu Allah herkesten daha iyi bilir.

DUHAN SURESİ • 1133

DUHAN SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Hâ - Mîm 2-Açıklayan Kitaba “Kitab-ı Mübiyn’e” yemin olsun, 3-Muhakkak biz O’nu mübarek bir gecede indirdik. Muhakkak ki biz uyarıcıyızdır. 4-Her hikmetli işe o gecede hükmedilir, ayırd edilir. 5-Katımızdan (indimizden) bir emir olmak üzere. Muhakkak biz irsal ediciyiz (risalet göreviyle görevlendiriciyiz). 6-Rabbinden bir rahmet olarak. Muhakkak O, kemali ile işiten (Semî)dir, her şeyi bilen (Aliym)dir. 7-Semavat’ın (göklerin), arzın (yerin) ve ikisinin arasındakilerin Rabbidir. Eğer yakinen inanan (ikan) sahibiyseniz. 8-O’ndan başka ilah yok’dur, hem diriltir hem öldürür. Hem sizin hem de evvel ki atalarınızın da Rabbidir. 9-Hayır! Onlar bir (şekk) şüphe içinde oynayıp duruyorlar. “Biz O’nu mübarek bir gecede indirdik…” Mübarek gece, Rasulullah’ın (s.a.v) bünyesidir. Çünkü bünye karanlık bir olgudur ve ruhun güneşini perdelemektedir. Rasulullah’ın (s.a.v) bünyesinin mübarek olarak nitelenmesi ise, hidayet ve adalet gibi rahmet ve bereket türlerinin Onun sebebiyle âlemde zuhur etmesi, Rasulullah’ın (s.a.v) mertebe ve kemalinin de Onunla artmasıdır. Nitekim, yüce Allah, Rasulün bünyesini “Kadir gecesi” olarak da isimlendirmiştir. Rasulullah’ın (s.a.v) miracının bedenle birlikte gerçekleştiğini görmüyor musunuz? Çünkü Onun (s.a.v) bedeni olmasaydı, mertebeleri aşarak tevhide ulaşması gerçekleşmezdi. Kitabın bu gecede indirilmesi; bütün

1134 • TEFSİRİ KEBİR / TE’VİLÂT

hakikâtleri kapsayan Kur’ani aklın, varlık mertebelerini tafsil eden, sıfatların ayrıntılarını ve sıfat tecellilerinin hükümlerini açıklayan, isimlerin anlamlarını ve fiillerin hükümlerini temyiz eden, ayıran furkani aklın Onda indirilmesine işarettir. “her hikmetli işe o gecede hükmedilir.” (her hikmetli iş o gecede birbirinden ayrılır) ifadesinin anlamı da budur. Ya da bundan maksat; apaçık Kitab “Kitab-ı Mubiyn” konumunda olan Muhammedi inzala, ki onun suretinde bir hakikâttir, ya da Kur’an’ın indirilişine (inzaline) işarettir. “Muhakkak ki biz uyarıcıyızdır.” Biz âlem halkını Hz. Muhammed’in (s.a.v) varlığıyla uyarmaktayız. “Katımızdan bir emirle…” Yüce Allah hikmetli emri kendi katından olmakla tahsis ediyor. Çünkü her emir bir hikmete ve doğruluğa dayanmaktadır. Şeri kurallara ve fıkhi hükümlere yaraşan da böyle olmasıdır. Emir, O’nun katından ve O’na hastır. İşin aslı itibariyle bu husus kesin ve mutlaktır. Aksi takdirde emir, heva ve hevese, nefsani arzuya dayanacaktı. Muhakkak biz irsal ediciyiz… Çünkü risalet göreviyle görevlendirdiğimiz kullarımızı biz, Rabbinin bir rahmeti olarak Rasuller göndermekteyiz.” Tam ve kâmil rahmeti âlemlere indirmekteyiz. Bu rahmeti indirmekle dini ve dünyevi işlerin istikamet üzere olmasını, dünya ve ahiret hayatlarının ıslah olmasını, hayır ve kemalin, bereket ve doğruluğun âlemler arasında Onun sayesinde zuhur etmesini sağlamaktayız. Ya da şöyle bir anlam kastedilmiştir: Onlara yönelik kâmil ve şamil rahmetten dolayı sana göndermekteyiz. “O Semi’dir” işitendir. Hevalarından sadır olan dünya işlerine dair muhtelif sözlerini işitir. “Aliym’dir” Her şeyi kemaliyle bilendir… onların batıl inançlarını, bozuk ve yıkıcı görüşlerini, hayal ürünü, mesnetsiz işlerini, düzensiz yaşayışlarını bilir. Bu yüzden, din hususunda Hakk’a ileten, dünya hususunda da maslahatlarını tanzim eden, din ve dünya hususunda onlara doğruyu gösteren, dosdoğru yolu açıklayan, hakiki tevhidi delilleriyle ortaya koyan, şeri kuralları ve sünnetten kaynaklanan hükümleri düzeni korumak için yasalaştıran Rasulu göndermekle onlara yönelik rahmetini göstermektedir. 10-Şimdi sen sema’dan açık bir duman(Duhan)ın çıkacağı günü gözetle bekle!

DUHAN SURESİ • 1135

11-O duman insanları kaplar, bürür. Bu elem verici bir azaptır. 12-Ey Rabbimiz bizden azabı kaldır. Doğrusu bi Mü’minlerdeniz. “Şimdi sen, sema’dan…açık bir duman çıkaracağı günü gözetle…” Yani küçük kıyametin ya da büyük kıyametin belirtilerinin zuhur edeceği vakti gözetle. Çünkü bir dumanın ortaya çıkması kıyamet alâmetlerindendir. Bil ki: Duman, arz menşeli latif bir cüzdür. Sıcağın etkisiyle letafet kazandığı için yukarı doğru çıkar. Eğer biz kıyameti “küçük kıyamet” olarak açıklarsak, bu durumda dumanı, ruh semasına arız olan sarhoşluk, baygınlık ve büzülme olarak açıklamak durumunda kalırız. Bunun sebebi de bedensel taalluk heyeti nedeniyle meydana gelen ayrılıktır. Ki süfli işler yapmasından ve maddi lezzetlere meyilli olmasından dolayı yüzünde hasıl olan fetrettir. Bu yüzden Rasulullah (s.a.v) kıyamet alameti olan bu dumanı tanımlarken şöyle buyurmuştur: “Duman mümin üzerinde nezle gibi bir tesir bırakır. Kâfiri ise adeta sarhoş eder; burun deliklerinden, kulaklarından ve makatından çıkar.” Müminin dünya işleriyle ilgisi az, süfli şeyler yapmaktan kaynaklanan heyetleri zayıf olduğu için bu dumandan etkilenmesi az olur ve dumanın etkisinin yok olması kolayca gerçekleşir. Özellikle mümin, nurlar âlemiyle bağlantılı olma melekesini kazanmışsa bu durum daha da kolay olur. Kâfire gelince… O’nun dünya işlerine bağlılığı şiddetli, cismanilere yönelik sevgisi ve süfli varlıklara meyletmesi çok güçlüdür. Bu yüzden, söz konusu heyetler onu bürür, şaşırtır, büsbütün sarar. Derken, bütün zahir ve batın duygularını, ulvi ve süfli mahreçlerini kaplar. Artık bir yol bulmasına imkân kalmaz; ne ulvi âleme, ne de süfli âleme. “Bu, elem verici bir azaptır.” Bu durumda insan genel olarak temenni ve pişmanlık hallerinin etkisinde olacağından içinde bulunduğu hayatı ve sağlığı temenni eder, işlediği fısktan, günahtan, isyandan ve tuğyandan da pişmanlık duyar. Bu yüzden davranış diliyle “Rabbimiz! Bizden azabı kaldır. Doğrusu, biz artık inanıyoruz.” der. Ya da bunu sözlü olarak söyler. Nitekim, bazı günahkârlar can çekişirlerken tevbe ederler ve ibadete başlayacaklarını vaat ederler.

1136 • TEFSİRİ KEBİR / TE’VİLÂT

13- “Nerede onlarda öğüt almak?” Rasul gelmişti.

Oysa kendilerine apaçık bir

14-Sonra ondan yüz çevirdiler ve “Bu eğitilmiş bir mecnun!” dediler. 15-Biz o azabı birazcık kaldıracağız. Ama siz yine küfre döneceksiniz. 16- “Biz büyük bir şiddetle yakalayacağımız gün… kesinlikle intikamımızı alırız. “Nerede onlarda öğüt almak?” Öğüt almaları ve sırf azap gözle görülür hale geldi diye iman etmeleri mümkün mü?! “Oysa kendilerine…gelmişti.” Onlara bu azaptan daha beliğ bir delil olarak Rasul gelmişti. Bu Rasul, mucize ve burhanlarla hak yolu açıklamış ve onları hikmet, güzel öğüt ve en güzel şekilde mücadele etmekten ibaret olan üç yöntemle Hakk’a davet etmişti. “Sonra” yüz çevirdiler, bazen deli olmakla, bazen de biri tarafından eğitilmiş olmakla suçlayarak çelişkili bir tavır sergilemişlerdi. Bunun nedeni de perdelenmişliklerinin çok aşırı boyutlara varmış olması ve çok ileri düzeyde inatçılık etmeleriydi. “Biz azabı birazcık kaldıracağız.” Duyuları ve idrakleri devre dışı bırakmak suretiyle azabı bir ölçüde hafifleteceğiz. “Ama siz yine döneceksiniz.” Siz bu tavrınıza yine döneceksiniz. “Biz büyük bir şiddetle yakalayacağımız gün…” Yani, her şey tamamlanıp yukarıda değinilen heyetlerle elem verici azabın idrak edileceği ve sonsuzluğun gerçekleşeceği gün “kesinlikle intikamımızı alırız.” Biz gerçekten azap ederiz. Yahut kastedilen anlam şudur: Sizi sağlığa ve bedensel hayata döndürürüz. Sonra siz küfre dönersiniz. Çünkü bu heyetler sizde kök salmışlardır. İstidadın yok olması, fıtrat nurunun günah işlenmesinden kaynaklanan tortularla sönmesi ve ebedi azabı gerektiren külli perdelenmenin gerçekleşmesi sonucu büyük bir şiddetle yakalayacağımız gün… Nitekim, yüce Allah şöyle buyurmuştur: “Hayır! Bilakis onların işlemekte oldukları kötülükler kalplerini kirletmiştir. Hayır! Onlar şüphesiz o gün Rablerinden mahrum kalmışlardır.” (Mutaffifin, 14.15) …Evet o gün, külli mahrumiyete, ebedi perdelenmişliğe ve sonsuz azaba mahkum ederek onlardan gerçekten intikam alırız.

DUHAN SURESİ • 1137

Eğer “büyük kıyamet” olarak tefsir edersek, bu takdirde dumandan maksat benlik perdesi olur. Çünkü vahdet nurunun zuhur ettiği esnada nefsin azması sonucu benlik perdesi insanların üzerini kapatır. Nefsin azmasının sebebi de rablik sıfatlarını aşırmasıdır. Bir sebebi de her şeyi mübah kılan cem gününün sarhoşluğunun galip gelmesidir. Çünkü bu, arz menşeli nefsin bir kalıntısıdır. Ki vahdet nuruyla letafet kazanır ve ruh semasının getirdiği müşahede mahalline yükselir. Çünkü nurlandırmak suretiyle onun üzerinde tesir bırakır. Ki aşk ateşiyle tamamen yanmış değildir. Sadece arınmış, letafet kespetmiş ve yükselmiştir. Hakiki imanla inanmış, istidadı tam, seven ve muhabbeti baskın olan mümine gelince, bu duman ona nezle benzeri bir tesir bırakır. Yani bir tür sarhoşluk. Nitekim Ebu Yezid (Bayezid-i Bestami) bu sarhoşluk esnasında “Subhani ma a’zeme’ş şe’ni” (Kendimi tenzih ederim, şanım ne yücedir) demiştir. Hüseyin b. Mansur (Hallac) da bu sarhoşluk içinde iken “ene’l hak” (Ben Hakk’ım) demiştir. Ama müminin bu sarhoşluğu kısa süre sonra ortadan kalkar. Çünkü İlahi inayete ziyadesiyle mazhardır. Fıtri istidadı son derece güçlüdür. Hakiki sevgisi çok şiddetlidir. Hemen kendine gelir. Bundan dolayı büyük bir acı ve azap çeker. Cem aynında yok olup silinmeye büyük bir özlem duyar ve “bu elem verici bir azaptır” der. Sırf yokluğu, fenayı ister. Hallac’ın (Allah ruhunu kutsasın) dediği gibi: Benimle senin aramızda “ ben” var; benimle çekişen Lûtfunla kaldır “ ben” i aradan Yalvarış ve muhtaçlık lisanıyla yakarır: “Rabbimiz! Bizden azabı kaldır. Doğrusu biz artık inanıyoruz.” Benlik perdesinin açılması sırasında ayni imanla inanıyoruz. “Nerede onlarda öğüt almak?” benlik perdesi makamında iken zatı anabilirler miydi? Ayni imanla inanabilirler miydi? “Oysa kendilerine gerçeği açıklayan bir rasul gelmişti.” Varlıklarını ve sıfatlarını açıklayan akıl elçisi gelmişti. Yani benlik perdeleriyle perdelenmelerinin sebebi aklın zuhur edip varlıklarını ispat etmesiydi. Böyle iken zatı anabilir, hatırlayabilirler miydi? Akıl sahibi olup da zatı hatırlamaları olabilecek iş mi?! Ardından onların özlemle yanıp tutuşan aşıklar olduklarını şöyle açıklıyor: “Sonra ondan yüz çevirdiler.” Bunun nedeni de sevginin çok güçlü, aşkın ileri boyutlara

1138 • TEFSİRİ KEBİR / TE’VİLÂT

varmış olmasıdır. Derler ki: “Öğretilmiş” tir. Allah katından üzerine ilim akıtılmak suretiyle öğretilmiş “bir deli” dir. İdrakleri örtülüdür, zatın nurundan perdelenmiştir. Tıpkı Cebrail’in (a.s) dediği gibi: “Eğer bir parmak kadar yaklaşırsam kesinlikle yanarım.” “Biz azabı…kaldıracağız.” Perdelenmişlik ve mahrumiyet azabını kaldıracağız. Çünkü baki vechin nurunun doğması, parıltılarının aydınlatması ve gözlerinin eriştiği tüm mahlukatı yakması sonucu gerçekleşen aşkın gücüyle akıl rasulünden birazcık yüz çevirmişlerdir. Ama varlık kalıntıları henüz sizde devam ettiği için, zat nurunun tecellisinden sonra temkin vaktine kadar perdelenmişliğe yeniden döneceksiniz. “Biz büyük bir şiddetle yakalayacağımız gün…” külli yok oluş, gerçek siliniş zamanında, aynın da eserin de olmadığı vakitte “kesinlikle intikam alırız.” Tekliğin kahredici gücüyle ve külli yok edişle onların varlıklarından, varlık kalıntılarından intikam alırız. Böylece teklik varlığına kavuşmak suretiyle gizli şirkten temizlenirler. Kâfire, yani zat nurundan perdelenmiş, sıfat hicaplarıyla kuşanmış, kemal vehmederek cem aynında silinmekten yoksun kalmış kimseye gelince, o, benlik makamında kalakalır. Benlik perdesinin gerisinde firavunlaşır. Nitekim, melun Firavun şöyle demiştir: “Ben, sizin en yüce rabbinizim.” (Naziat, 24) “ Sizin için benden başka bir ilah tanımıyorum.” (Kasas, 38) Bunun neticesinde şeriat halkasını boynundan çıkarır, her şeyi mübah sayan, kuralsız, kontrolsüz bir hayat yaşar. İlahi emirlere muhalif şeyleri işlemeye büyük bir cüretle atılır, günah işlemek ve ibareti terk etmek suretiyle zındıklaşır. İnsanların en şerlilerinden, en kötülerinden biri haline gelir. Nitekim bu gibi insanlar hakkında şöyle buyrulmuştur: “İnsanların en kötüleri, kıyamet koptuğu zaman hayatta olanlardır.” Böyle bir kimse temyiz ve tafsile dönüş hali dışında bir durumdadır. Tabii dürtüler içinde bocalamakta, koyu ve derin bir cahiliye içinde yuvarlanmaktadır. Tıpkı sarhoş gibi heva ve heves menşeli arzular aklına hakim olmuş, perdeler her yönden onu sarmışlardır. Duygularından sapıklığın izleri yansımaktadır. İşte bu elem verici bir azaptır. Ama firavunluğuna dalıp gittiği, nefsinin şeytanlıkta çok güçlü bir konumda olduğu için bu elemi hissetmemektedir. Hakk ile kaim muvahhit, mutlak fena ile zat nuruna ileten, bağışlanmış hakiki varlıkla

DUHAN SURESİ • 1139

Allah katından yardım gören muvahhit onu çağırdıkça, içinde bulunduğu perdelenmişlik halinden dolayı onu uyardıkça arkasını döner, büyüklenir. Azar, zorbalaşır. Çünkü kendini müstağni görür. Sapıklığında sebat bulmuştur. Ama kapı aralanıp, akıbet açığa kavuşup, cezadan emin olup şüpheye düşüp ardından içinde bulunduğu durumu kavrayınca “Rabbimiz! Bizden azabı kaldır. Doğrusu biz artık inanıyoruz.” der. Nitekim boğulmak üzere olunca Firavun da “ Gerçekten, İsrailoğullarının inandığı ilahtan başka ilah olmadığına ben de iman ettim.” (Yunus, 90) demişti. “Nerede onlarda öğüt almak?” öğüt almaları ve hakiki imanla inanmaları ne mümkün. Onlar Hakk üzere olana karşı inat ettiler. Hak’la kaim olandan yüz çevirdiler. Bu yüzden lanete uğradılar, kovuldular. “Biz azabı…kaldıracağız…” perdeyi birazcık aralamak suretiyle azabı hafifleteceğiz. Ki nefisle beraber olmak şeklindeki durumları tahakkuk etsin, Hakk’a karşı tefrit üzere oldukları açıklığa kavuşsun. Heva ve heves nefsinizde iyice kökleştiği, kalplerinize nefislerinizin sevgisi içirildiği, nefsin sıfatları sizi istila ettiği, şeytanlık duygusu içinizde çok güçlü olduğu için siz geri döneceksiniz. Biz de o gün hakiki kahırla sizi şiddetle yakalayacağız. Külli olarak sizi zelil kılacağız, kovacağız, uzaklaştıracağız. Şirk işlemelerinden, nefislerine kulluk etmelerinden, karşımıza dikilmek suretiyle bize karşı zuhur etmelerinden, büyüklük ridasını üzerimizden sıyırmalarından dolayı onlardan intikam alacağız. Nitekim şöyle demişizdir: “Azamet benim hırkam, büyüklük benim ridamdır. Kim bunlardan birini benden sıyırırsa onu ateşe atarım.” Firavun kavminin hikayesine gelince, eğer istersen onu kendi haline tatbik et. O zaman hikayeyi anlarsın. 17-And olsun, kendilerinden önce biz, Firavun’un kavmini de imtihan etmiştik. Onlara çok keriym (hürmetli, tazim edilen, kendisine ikram olunan) bir Rasul gelmişti. 18- “Allah’ın kullarını bana iade edin. Çünkü ben size göndermiş emiyn bir Rasulum.” Dedi… 19-Ve Allah’a karşı yücelik taslamayın. Çünkü ben size açık bir sultan (delil) getirdim.

1140 • TEFSİRİ KEBİR / TE’VİLÂT

20-Ve kesinlikle ben, beni recm etmenizden dolayı benim de Rabbim ve sizin de Rabbiniz olana sığınırım. 21-Eğer bana iman etmediniz ise artık benden uzaklaşın. 22-O (Musa)da Rabbine: Muhakkak bunlar mücrim bir kavimdir… diye dua etti. 23- (Rabbi): “Hemen kullarımı geceleyin yürüt, muhakkak ki siz takip edileceksiniz.” 24- …Denizi sakin olarak bırak!. Kesinlikle onlar boğulacak bir ordudur. (buyurdu.) 25.26.27-Geriye nice bahçeler ve pınarlar bırakmışlardı… Nice ekinler ve güzel konaklar, içinde zevk sefa sürdükleri nimetler. 28-İşte böylece onların hepsini başka bir kavme miras bıraktık. 29-Onların üzerine ne sema ağladı ne de yer; ve kendilerine mühlet de verilmedi. 30-And olsun, İsrailoğullarını zelil edici azabı kaldırdıracağız. 31-Firavundan da kurtardık… Çünkü o müsrif ve kendini yüce görenlerdendi. 32-And olsun, onları ilim üzre alemler içinden seçtik. 33-Onlara öyle ayetler verdik ki bunların içinde apaçık imtihanlar vardır. 34-Muhakkak işte bunlar diyorlar ki: 35.36-İlk ölümümüzden başka bir şey yoktur. Ve biz yeniden dirilecek (neşrolacak) değiliz. Doğru söylüyorsanız haydi babalarımızı getirin. 37-Onlar mı hayırlı yoksa Tûbba’kavmi mi? Onlardan öncekiler mi? Biz onları helak ettik. Gerçekten onlar mücrimlerdendirler. 38-Biz semaları, arzı ve ikisinin arasındakileri oyuncular olarak yaratmadık. 39-Biz, ikisini de hakk olarak yarattık. Lakin onların çoğu bilmezler. 40-Şüphe yok ki ayırt etme günü, hepsinin toplanacağı vakittir. 41-O gün, dostun (Mevla’nın) dost’dan (Mevla’dan) hiçbir şeyde faydası olmaz ve onlar yardım da görmezler. 42-Ancak Allah’ın rahmet ettiği hariç. Muhakkak O, çok güçlü (Aziz) ve çok merhamet sahibi (Rahiym)dir.

DUHAN SURESİ • 1141

“And olsun, kendilerinden önce biz, Firavun’un kavmini de imtihan etmiştik.” Hayvani kuvvetler Kıptilerinden nefsi emmare firavununun kavmini imtihan etmiştik. “ Onlara…keriym şerefli bir rasul gelmişti.” Bu rasul, şerefli, arınmış kalp Musa’sıydı. “Allah’ın kullarını! Bana teslim edin!” size itaat etme kayıtlarıyla esir alınmış, istilanız yüzünden zayıf bırakılmış, ihtiyaçlarınızı gidersinler, maddi lezzetler ve bedensel şehvetler hususunda isteklerinizi yerine getirsinler diye köleleştirdiğiniz Allah’a mahsus ruhani kuvvetleri bana teslim edin. “ Çünkü ben size gönderilmiş emiyn bir rasulüm.” Değişmeyeceğinden emin olunan yakin ilminin tahsili ile gönderilmiş bir rasulüm. “Allah’a karşı ululuk taslamayın.” O’na karşı gelerek, sizi çağırdığı şeyleri terk ederek ve büyüklenerek O’na karşı büyüklük kompleksine girmeyin. “Çünkü ben…size…getiriyorum.” Akli delillerin en açıklarından birini sunuyorum size. “Ben, beni taşlamanızdan, benim ve sizin Rabbiniz olan Allah’a sığındım.” Süfli heyuli taşlarla, nefsani hevalarla, tabii dürtülerle beni taşlamanızdan, böylece ruhani kemalatı ve rahmani nurları talep etme hususunda beni hareketsiz bırakıp helak etmenizden Allah’a sığındım. “Eğer bana inanmazsanız…” Bana itaat etmezseniz, Rabbime yönelişimde, nurlarımla kemalimi talep edişime katılmazsanız “hiç değilse yanımdan uzaklaşın.” Bana engel olmayın, beni yolumdan alıkoymaktan, seyir ve sülukum esnasında bana ayak bağı olmaktan vazgeçin. “Rabbine dua etti…” yalvarış, yakarış, muhtaçlık lisanıyla rabbine arz etti: “Bunlar suç işleyen bir toplumdur.” Suç sayılan istekleri gerçekleştirme, maddi lezzetleri elde etme peşinde koşup bu tür zevklere dalan, bundan başlarını kaldırıp başka şeyle ilgilenmeyen kimselerdir. “ …Geceleyin…yola çıkar…” Allah ona dedi ki: akli, fikri, kutsal hissi kuvvetlerden oluşan ruhani “ kullarımı” halis sıfatını heyuli denizin ötesindeki kutsam huzura “geceleyin” çıkar. Maddi kuvvetlerin uyukladığı, bedensel kuvvetlerin dinlendiği vakitte yola çıkar. “ Çünkü takip edileceksiniz.” Maddi kemalatı elde etmek suretiyle sizin peşinize düşecekler, sizi kutsal cihetten çekip almak isteyeceklerdir. “ …Bırak…” heyuli ve cismani maddeler denizini kendi halinde sakin bırak. Sakince dalgalanıp dursun. Ki durumunda değişiklik olup çalkanmak, mizacı bozulmak suretiyle sizi engellemesin. Yolları geniş ve açık olsun ki o kuvvetler girip yürüsünler, orada tasarrufta bulunsunlar. “Onlar boğulacak bir ordudur.” Denizin dalgalanmasıyla, bedenin harap oluşu esnasında onları ezip silmesiyle helak olacaklardır.

1142 • TEFSİRİ KEBİR / TE’VİLÂT

43.44.45.46-Muhakkak zakkum ağacı mücrimlerin yemeğidir, maden eriği gibidir… kaynak suyun kaynaması gibi karında kaynar. 47-Onu tutun ve sürükleyin, cehennemin ta ortasına! 48-Sonra başının üstünden dökün kaynar su azabından! 49- “Tat bakalım. Hani sen kendince üstündün, şerefliydin!” 50-Muhakkak ki işte sizin şüphe edip durduğunuz şey budur. “Muhakkak zakkum ağacı mücrimlerin yemeğidir.” Zakkum ağacından maksat, şehevi arzulara tapmak ve lezzet almayı hayat tarzı haline getirmek hususunda kalbin üzerinde baskı kurup onu egemenliği altına alan nefistir. Lezzet almayı ayrılmaz özelliği haline getirdiği için zakkum olarak isimlendirilmiştir. Çünkü ez-Zakm ve et-tezakkum masdarları Araplar tarafından “kaymak ve hurma yemek” anlamında kullanılır. Bu yiyecek de çok lezzetli olduğu için lezzet peşinde koşma fiili buna nispet edilmiş ve bu eylem için ondan bir isim türetilmiştir. Bunu da günaha dalan, hevasının içinde bocalayan kimseden başkası tatmaz, şehevi arzuları için ondan güç edinmez. “Maden eriyiği gibi…” ayette geçen el-Muhl, zeytinyağı tortusu anlamına da gelir. Yani ağırlığı ve dibe çökmesiyle, saydamlığı ve sıcaklığıyla deliklere rahatlıkla nüfuz eden zeytinyağı tortusu gibidir, arzu ettiği şeyin peşinde koşan kimsenin hali. Ya da aşağı tarafa akmaya eğilimli maden eriyiği gibidir. Dürtülerinin şiddetiyle, hırsının azgınlığıyla kalbe eziyet ettiği, yoksunlukla birlikte şehvet arzusu ateşinin yakıcılığı gibidir. Karınlarda kaynayıp durur, bir türlü “Karınlarda…kaynar.” durulmaz. Arzunun peşinde koşmanın yorgunluğuyla yakıcı bir alev gibi yakar. Kalpleri kararsızlaştırır. Arzu ateşiyle tutuşturur. Karanlığı kalbin nurunu söndürür. Kalbe acı vererek sızar. Heyetleri kalbi istila eder. Nefsin ruhu konumundaki hevasının letafeti kalbe nüfuz eder. Sevgisi kalbe çöker. Bu yüzden “Sultanların tadımcısının dudakları yanık olur.” denilmiştir. “Suyun kaynaması gibi…” kaynar suyun letafeti ve sıcaklığıyla deliklerden sızması gibi. “Karınlarda…” ifadesi şu ayetleri çağrıştırmaktadır: “Allah’ın, tutuşturulmuş, yandıkça tırmanıp kalplerin ta üstüne çıkan ateşidir.” (Hümeze, 6.7)

DUHAN SURESİ • 1143

“Tat bakalım. Hani sen kendince üstündün, şerefliydin!” fıtratı tersyüz olduğu için halinin tersyüz olmasına işaret etmektedir. Çünkü cismani lezzet ve izzet, nefsani üstünlük elem ve aşağılanmayı, ruhani zilleti gerektirir. “İşte bu, şüphelenip durduğunuz şeydir.” Çünkü siz lezzet ve elemlerin maddi olanlarla sınırlı olduğunu sanıyor ve bu sanınızla da manevi lezzet ve elemlerden perdeleniyordunuz. 51-Gerçekten emiynde)dirler, muttakiler emin bir mevkide (makam-ı

52-Bahçelerde ve pınar başlarında, 53-İnce ve parlak atlasdan elbise giyerek, karşılıklı dururlar. 54-İşte böyle. Bunun yanı sıra biz onları, iri gözlü hurilerle evlendiririz. 55-Orada güven içinde her meyveden isterler. 56-Orada ilk ölümden başka ölüm tatmazlar. Onlar cehennem azabından korunmuştur. 57-Bunlar, Rabbinden bir (fazl) lütuf ihsan olarak verilmiştir. İşte bu en büyük (aziym) kurtuluşdur, saadettir. 58-Biz O’nu (Kur’ân’ı) ancak senin lisanınla kolaylaştırdık. Olur ki düşünürler… 59-Artık gözetle, muhakkak ki onlarl da gözetliyorlar. “Muttakiler…” varlık kalıntılarından uzak durmak suretiyle takvada kemal derecesine erişenler “cennetlerde” dirler. Üç yüce cennette “pınar başlarında” hal, irfan ve benzeri hakiki menfaatlerden oluşan ilimlere sahiptirler. “İnce ipekten…giyerler.” hallerin ve bağışların latif olanlarına bürünürler. Çünkü bunlarla vasıflanmışlardır; sevgi, marifet, fena ve beka gibi. “parlak atlastan” giyerler. Sabır, kanaat, ağırbaşlılık ve cömertlik gibi üstün ahlakla bezenirler. “Karşılıklı otururlar…” ruh saflarının en önünde eşit mertebelerde dururlar. Aralarında perde olmaz. Çünkü zatları arınmıştır, kendi sıfatlarından sıyrılarak Allah’ın huzurunda belirmişlerdir. “İşte böyle. Bunun yanı sıra biz onları, iri gözlü hurilerle evlendiririz.” Yani onlar için göz aydınlığı, kalp dinginliği olacak kimseleri onlara eş yaparız. Çünkü sevdiklerine kavuşmuşlardır ve muratlarını eksiksiz elde etmişlerdir.

1144 • TEFSİRİ KEBİR / TE’VİLÂT

“Orada…her meyveyi isterler.” Üç cennetin lezzet veren nimetlerinin tümünden isterler. “güven içinde…” fena bulmaktan ve bu nimetlerden yoksun kalmaktan yana güven içinde olurlar. “ İlk tattıkları ölüm dışında, orada artık ölüm tatmazlar.” Cismani tabiatın ölümünden başka ölüm tatmazlar. Fiillerden, sıfatlardan ve zatlardan fena bulmak değil. bunların her birinden fena bulmak iradi bir ölüm ise de, aslında öncesindeki hayata göre daha saf, daha leziz, daha çekici ve daha göz alıcı bir hayattır. Her biri de bir cennettedir. “Ve onları cehennem azabından korumuştur.” Tabiat cehenneminde rezil olmaktan koruduğu gibi varlık kalıntıları yüzünden yoksunluk cehennemine girmekten de korumuştur. “Bunlar Rabbinden bir lütuf olarak verilmiştir.” Rabbinden sırf bir bağış, salt bir ikramdır; nefsani araçların dağılıp gitmesinden sonra hakiki varlık bahşetmekle sunmuştur onlara. “İşte büyük kurtuluş budur.” Doğrusunu Allah herkesten daha iyi bilir.

CÂSİYE SURESİ • 1145

CÂSİYE SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Hâ – Mîm 2-Bu Kitab indirilmişdir. Aziz ve Hakiym olan Allah’dandır. “Hâ. Mîm.” Yeminin cevabı hazfedilmiştir çünkü “Kitab… indirilmiştir.” ifadesi buna delalet etmektedir. Yani hüviyetin hakikâtine yemin ederim. Bundan maksat da her şeyin, küllün aslı, cemin aynı olan mutlak varlığa ve Muhammed’e, yani her şeyin, küllün kemali ve tafsilin sureti olan izafi varlığa yemin ederim ki muhakkak, bu iki varlığı açıklayan Kitabı inzal ederim… indiririm. Ya da “Hâ. Mîm.” İfadesi gramer açısından müpteda “Kitab…indirmiştir.” ifadesi de onun haberi kabul edilir. Ama bunun için de mahzuf bir muzafın takdir edilmesi gerekir. Yani, tafsil edilen Hakk’ın hakikâtinin zuhuru; Kitab’ın indirilmesidir. Yani Muhammedi varlığın gönderilmesi veya birçok yerde cem ve tafsil anlamını ortaya çıkaran, açıklayan Kur’an’ın indirilmesidir. Nitekim bir ayette önce cem anlamında şöyle buyrulmuştur: “Allah şahidlik eder ki kendisinden başka ilah yoktur.” (Al-i İmran, 18) sonra bu anlam şu ifadeyle tafsil edilmiştir: “melekler ve ilim sahipleri de.” Kitabın indirilmesi “ …Allah’dan” dır. Yani cem aynındandır. “Aziz ve Hakim olan..” kahır ve lütuf tafsili suretinde indirmiştir. Ki bu ikisi isimlerin (esmaların) anasıdır. Kaynağı da sıfatlardaki çokluktur. Çünkü kahır veya lütuf kapsamına girmeyen hiçbir sıfat yoktur. 3-Muhakkak göklerde (semavatta) ve yerde (arz’da) mü’minler için ayetler vardır. 4-Sizin yaratılışınızda ve dabbe’den (canlılardan, hayvanlardan, yayılanlardan) kesin olarak inanan (ikan sahibi) bir toplum için ibret verici ayetler vardır.

1146 • TEFSİRİ KEBİR / TE’VİLÂT

5-Gece ve gündüzün değişmesinde, Allah’ın sema’dan rızık indirerek onunla ölümünden sonra arzı diriltmesinde, rüzgâr estirmesinde, aklını kullanan kavim için ayetler vardır. 6-İşte bunlar Allah’ın ayetleridir, sana onları hakk olarak okuyoruz. Artık Allah’dan ve O’nun ayetlerinden sonra hangi söze iman ederler? “Muhakkak semavatta (göklerde) ve arz’da (yerde)…” yani külde, bütünde mü’minler; kesin olarak inanan “ikan sahibi için birçok ayetler vardır.” O’nun zatına inananlar için ibret ayetleri vardır. Çünkü kül, bütün O’nun zatının aynı olan varlığının mazharıdır. “Sizin yaratılışınızda…kesin olarak inanan (ikan sahibi) bir toplum için ibret verici işaretler vardır.” O’nun sıfatlarına kesin olarak iman edenler için ayetler vardır. Çünkü siz ve bütün canlılar bass olunan yaratılan canlılar (dabbe) O’nun daima diri, alim, irade sahibi, kadir, kelam sahibi, işiten ve gören oluşu gibi sıfatlarının mazharlarısınız. Çünkü siz bu sıfatlarla O’nun sıfatlarına şahitlik etmektesiniz. “Gecenin ve gündüzün değişmesinde…” … “aklını kullanan kavim için ayetler vardır.” O’nun fiillerini akledenler, onlar üzerinde düşünenler için işaretler vardır. Çünkü bu gibi tasarruflar O’nun filleridir. Üç ayetin son değerlendirme cümlelerinin “iman” , “yakin” ve “akletme” şeklinde farklı sunulmuş olmasının nedeni şudur: Zatın müşahedesi, son derece açık olduğu için gizlenmiş olsa da, daha açıktır. Varlık da daha zahirdir. Bunu tasdik edenler de daha fazladır. Çünkü bu, zorunluluklar kapsamına girer. Sıfatların müşahedesi ise daha dikkât gerektirir. Geri kalan iki kısımdan daha latiftir. Bu yüzden sıfatlar bağlamında “yakin” ifadesi kullanılmıştır. Çünkü her yakin sahibi O’na iman etmiştir, ama her iman eden yakin sahibi değildir. Bazen mümin varlıktan zühul ettiği için imasız da yakin mevcut olabilir. Bu kimse sıfatlar aracılığıyla zatın şühudu hakkında yakine ulaşmıştır. Çünkü kesretten dolayı vahdetten perdelenmiştir. Fiillere gelince, onları bilmek akli istidlalin kendisidir. Çünkü eşyada meydana gelen değişiklik, aklen bir değiştiricinin değiştiriyor olmasını kaçınılmaz kılmaktadır. Ve çünkü etkisiz etkilenme aklen imkânsızdır. Birincisi fıtri ve ruhanidir. İkincisi ilmi ve kalbidir, yani keşfi ve zevk mahiyetlidir. Üçüncüsü ise aklidir. Buna göre fıtrat üzere baki kalan

CÂSİYE SURESİ • 1147

mahbub önce zata iman eder, sonra sıfatlara yakin getirir, sonra filleri akleder. Hayat ve madde nedeniyle fıtrattan perdelenmiş muhib ise nefis makamında olduğu için önce Onun fiillerini akleder, sonra fiillerinin kaynağı olan sıfatlarına yakin getirir, ardından zatına inanır. Bu yüzden Habibullah’a (s.a.v) “Allah’ı ne ile bildin?” diye sorulduğundan “Eşyayı Allah ile bildim” demiştir. “İşte…bunlar…” ruh semaları ve mutlak cisim arzı ayetleri, yani her şey, kül, canlı varlıklar ayetleri, sair kâinat hadiseleri ayetleri “Allah’ın ayetleridir.” Zatının, sıfatlarının ve fillerinin ayetleridir. “Artık Allah’tan…sonra hangi söze?…” sıfatlarının ve fillerinin ayetlerinden sonra hangi söze “inanacaklar?” Çünkü Allah’ın ayetlerinden sonra anlamsız sözden, müsemmasız isimden başka bir şey yoktur. Nitekim yüce Allah şöyle buyurmuştur: “Bunlar sizin….taktığı isimlerden başka bir şey değildir.” (Necm, 23) yani müsemmasız isimlerdir. 7-Vay haline, her yalancı günahkar kişinin.! 8-O, Allah’ın ayetleri kendisine okunurken işitir. Sonra büyüklük taslayarak direnir sanki onu hiç duymamış gibi… Onları elim bir azap ile müjdele. 9-Ayetlerimizden bir şey öğrendiği zaman onlarla alay eder. İşte onlara alçaltıcı bir azap vardır. 10-Onların arkalarından da cehennem vardır. Kazandıkları şeyler de Allah’dan başka dost edindikleri de kendilerine hiçbir fayda vermez.. Ve onlar için büyük bir azap vardır. “Vay haline, her yalancı…kişinin.” Sahte, göz boyayan, batıl ve mevhum bir varlık olduğu yalanında yüzen ve fiilleri bu sahte varlığa nispet etmek suretiyle şirk günahını işleyen her kişiye yazıklar olsun. “O, Allah’ın…ayetlerini işitir.” Her mevcudun hal diliyle veya sözlü olarak okuduğu ayetleri işitir ve bu ayetler her şeyin lisanıyla “kendisine okunur.” sadece Nebîy’nin diliyle değil. “Sonra büyüklük taslayarak…direnir.” Varlığıyla perdelendiği, büyüklendiği, firavunlukta ileri gitmenin neticesi olan azgın benliği kontrolden çıktığı için, ya da aldandığı ve gafil olduğu için bu ayetleri Allah’tan başkasına nispet eder. “ Sanki hiç onları duymamış gibi” inkârda ısrar eder. Çünkü onlardan etkilenmez. “İşte onu aziym bir azapla müjdele!” elem verici perdelenmişlik ve aşağılayıcı yoksunluk azabıyla müjdele onu!

1148 • TEFSİRİ KEBİR / TE’VİLÂT

“Ayetlerimizden bir şey öğrendiği zaman onlarla alay eder.” Aslen hiç var olmamış şeylere onları nispet etmek suretiyle ayetlerimizi alaya alır. “Onlar için alçaltıcı bir azap vardır.” mümkünlük zilleti içinde alçaltıcı bir azaba uğrayacaklardır. 11-Bu bir hidayettir. Rabbinin ayetlerini inkâr edenler, onlar için korkunç murdarlık azabı vardır. 12-Allah O dur ki, denizi size musahhar kılmış, O’nun emri ile denizde gemilerin akıp gitmesi ve onun lütfundan rızık aramanız için. Umulur ki şükür edersiniz. 13-Göklerde (semavatta) ve yerde (arzda) ne varsa hepsini kendi tarafından musahhar kılmıştır. Muhakkak bunda tefekkür eden bir kavim için ibretler vardır. 14-İman edenlere şöyle: Allah’ın rahmet günlerini ümit etmeyenleri bağışlasınlar. Ki O, her kavmi yaptığı ile cezalandıracaktır. 15-Kim yararlı (salih) iş yaparsa kendi nefsi için yapar. Kim de kötü iş yaparsa kendi aleyhinedir. Sonra Rabbinize döndürüleceksiniz. 16-And olsun, biz İsrail oğullarına kitabı, hikmeti ve Nübüvveti verdik. Ve kendilerine pak güzel rızıktan da verdik ve onları alemlere üstün kıldık. 17-Ve onlara işlerinde açık deliller vermiştik. Onların ayrılığa düşmeleri ancak kendilerine ilim geldikten sonra aralarındaki ihtirastan dolayı olmuştur. Mutlaka Rabbin onların arasında, ihtilaf ettikleri şeyde kıyamet günü hükmünü verecektir. “Muhakkak bunda tefekkür eden bir kavim için ibretler vardır.” Göklerde (semavatta) ve yerde (arzda) bulunan her şeyin sizin hizmetinize sokulması, kendi kendine “ben kimim?” , “bütün bu varlıklar niçin benim hizmetime sunulmuştur?” diye düşünen kimseler için ibretler vardır. Ceberut ve melekuta kadar bütün mevcudatın O’nun tarafından kendisinin hizmetine sunulduğunu kavrar ve O’nun zatına döner, O’nun hakikâtini, varlığının sırrını ve özelliğini öğrenir. Ki bununla şereflenmiş, üstün kılınmıştır. Bu sayede varlığın tümünün hizmetine sunulmasına mazhar olmuştur. Bunları kavradıktan sonra kendisi için şeref kaynağı olan bir mertebeden geri kalmaktan kaçınır. Ulaşması için teşvik edildiği amaca doğru yükselir.

CÂSİYE SURESİ • 1149

18-Sonra seni din konusunda bir şeriat sahibi kıldık. Sen ona tâbi ol. Ve onların, o bilmeyen kimselerin hevalarına tâbi olma. 19-Muhakkak ki onlar Allah’dan sana hiçbir fayda vermezler. Muhakkak zalimler birbirlerinin velileridirler. Allah ise muttakîlerin velisidir. “Sonra da seni din konusunda bir şeriat sahibi kıldık.” Hakk’ın emri hususunda sana bir yol öngördük. Bu da tevhid yoludur. “Sen ona tâbi ol” belgeye ve basiretli gözleme dayalı olarak bu tevhid yoluna uy onda süluk et. “tâbi olma” taklit ehlinin cehaletlerine tabi olma onların hevalarına uyma… “Bilmeyen kimselerin” tevhit ilmini bilmeyenlerin yollarını izleme. “Muhakkak onlar, Allah’dan sana hiçbir sana hiçbir fayda vermezler.” Tesirleri söz konusu olmadığı için fiilleriyle senden bir zararı savamazlar. Güçleri, kudretleri ve ilimleri bulunmadığı için de sıfatlarıyla cehaleti ve perdelenmişliği senden uzaklaştıramazlar. Çünkü Allah’dan başka güç ve kudret yoktur. Senin yanında bulunmalarıyla da yalnızlığını gideremezler. Çünkü senin onlara ısınmanı sağlayacak bir ünsiyet yoktur aranızda. Bilakis, senin sadece Hak ile ünsiyetin vardır. Senin müşahedende onlar sırf “hiçbir şey”dirler. Seninle onlar arasında hiçbir şekilde dostluk olmaz. “Muhakkak zalimler birbirlerinin velileridirler.” Yani zalimler ancak zalimlerle dost olabilirler. Çünkü perdelenmişlik bakımından aralarında hemcinslik ve uyum vardır. “Allah takva sahibi (muttakiylerin) dostudur.” Allah, fiil tevhidinin müşahedesi esnasında kendisine tevekkül etmek suretiyle fiillerinden sakınan kimselerin işlerini üstlenir. Veya rıza makamında sıfat tecellileri müşahedesi esnasında kendi sıfatlarından sakınanların yardımcısıdır. Yahut zatın tevhidi müşahedesi esnasında kendi zatından sakınan kimseleri sever. Çünkü “Veli” kelimesi sözlükte her üç anlamda da kullanılır. 20-Bu, basireti açılmış insanlar için bir hidayettir ve rahmettir, kesin olarak iman eden (yakiyn) bir toplum için de. 21-Yoksa kötülük kazananlar, iman edip salih amel işleyenlerle hayatlarında ve ölümlerinde bir tutacağımızı mı sandılar? Ne kötü hüküm veriyorlar. 22-Allah, semavat’ı ve arz’ı hakk olarak yaratmışdır… Ki her nefis kendi kazandığının karşılığını görecektir. Onlara zulüm edilmez.

1150 • TEFSİRİ KEBİR / TE’VİLÂT

“Bu…insanlar” Bu açıklama “ …basiret nurlarıdır…” sıfatların göz alıcılığını gözlemleyen, O’nun sıfatının doğuşunun tecellisini bütün basiretiyle seyreden yakiyn ikan sahibi kimselerin kalplerine yönelik açıklamalardır. “Hidayettir…” ruhlarını zatın müşahedesi mahalline ileten bir hidayettir. Ve “Rahmettir…” fiil perdeleri azabından nefislerini kurtaran bir rahmettir. “Kesin olarak iman eden (ikan sahibi) bir toplum için de…” bu açıklamalar nur, hidayet ve rahmettir. 23-Heva ve hevesini ilah edineni gördün mü? Allah’ın onu bir ilim üzere saptırmış, kulağını ve kalbine mühürlemiş ve gözünün üstüne perde çekmişdir, şimdi o kimseyi Allah’dan başka kim hidayete eriştirir? Hâlâ ibret almayacak mısınız? “Heva ve hevesini ilah edineni gördün mü?” tutkulu arzularını ibadet edilen bir ilah haline getireni gördün mü?… Bu kimseler hevalarına uydukları için ona tapmış ve ilah edinmiş oluyorlar. Çünkü insanın severek ve itaat ederek kulluk ettiği şey onun ilahıdır, taş dahi olsa. “Allah’ın…saptırdığı…” halini, istidadının tamamen ortadan kalktığını ve yüzünün süfli cihete döndüğünü bildiği için saptırdığı kimseyi gördün mü? Ya da hevasına tapan bu kimse dinde yapması gereken şeyleri bilen olduğu için Allah’ın onu saptırdığını gördün mü? Bu anlamı elde etmek için “bir ilme göre” ifadesinin “Allah’ın saptırdığı…” ifadesindeki meful zamire ilişkin hal olarak takdir edilmesi gerekir, faile ilişkin değil. bu takdirde Allah’ın saptırması, onun bildiğine aykırı hareket etmesinden, Allah’ın ayetlerini gözlemlemekten geri durmasından kaynaklanır. Çünkü onun kalbine nefis sevgisi ve hevanın galibiyeti isteği içirilmiştir. Tıpkı Bel’am b. Baur ve benzerleri gibi. Nitekim, Rasulullah (s.a.v) şöyle buyurmuştur: “Nice alim sapmıştır da ilmi kendisine hiçbir fayda sağlamamıştır.” Ya da ayette şöyle bir anlam kastedilmiştir: Faydasız bilgiye sahip olmasına rağmen hevasını ilah edinen ve Allah tarafından saptırılan kimseyi gördün mü? Çünkü sahip olduğu bilgi fuzuli şeylerle ilgilidir ve sülukla bir ilgisi yoktur. Bu kimse fuzuli bilgiye sahip olduğu için hidayet kapısından kovulmak suretiyle kulağı ve kalbi mühürlenir, kalbi tortularla kaplandığı ve perdeleri de iyice kalın olduğu için Hakk’ın kelamını işitme ve anlama mahallinden uzaklaştırılmıştır. “Gözünün üstüne de perde çekmiştir.” Cemalini görmekten. Onunla buluşma müşahedesine ermekten mahrum bırakmıştır. “Şimdi onu Allah’dan başka kim hidayete eriştirebilir?” Çünkü Allah’tan başka onu doğru yola iletecek bir varlık yoktur. “ Hâlâ ibret almayacak mısınız?” ey muvahhitler?!

CÂSİYE SURESİ • 1151

24-Dediler: Hayat ancak bu dünya da yaşadığımızdır, burada ölür ve yaşarız, bizi ancak zaman helak eder. Onların buna ait bir ilimleri yoktur. Onlar ancak zannederler. 25-Kendilerine açık açık ayetlerimiz okunduğu vakit, Onların delilleri ancak “Doğru söylüyorsanız babalarımızı atalarımızı getirin.” Demekten başka bir delilleri yoktur. 26-De ki: Sizi Allah diriltir, sonra da sizi öldürür, sonra sizi bir araya toplar, şüphesi olmayan günde. Lakin insanların çoğu bunu bilmezler. “Hayat ancak bu dünyada yaşadığımızdır.” Ancak maddi hayat vardır. “Ölürüz…” tabii, bedeni ölümle ölürüz “ve yaşarız.” Maddicismani hayatla yaşarız. Bundan başka hayat da ölüm de yoktur. Bunu da “Dehr’e” zamana nispet ederler. Çünkü ruhları alan, bedenlere hayatı bahşeden dehr’in hakikatinden hakiki müessirden perdelenmişlerdir. Onlar, böyle zannetmekdirler kısaca zanlarına tabi olmaktadırlar… Çünkü onların “buna ait bir ilimleri yoktur.” “De ki: Allah sizi diriltir, sonra da öldürür.” Zaman değil. “Sonra sizi…toplar” ölümden sonra dirilişle sizi ikinci bir hayatla katında bir araya getirir. Ya da zaman değil, Allah sizi nefsani hayattan sonra ebedi kalbi hayatla diriltir, sonra içinde fena bulmanızı sağlayarak sizi öldürür, sonra fena sonrası beka ile bahşedilmiş varlıkla sizi katında toplar, ki Onunla Onun yanında olasınız. 27-Göklerin (semavatın) ve yerin (arzın) mülkü Allah’ındır. Kıyametin kopacağı o gün bozguncular o gün hüsrana uğrayacaklardır. 28-Bütün ümmetleri diz çökmüş görürsün… Her ümmet kendi kitabına çağırılır. “Bu gün, yaptıklarınızla cezalandırılacaksınız.” 29-İşte bu Kitabımız size karşı Hakkı söylüyor. Muhakkak biz yaptıklarınızı kaydediyorduk. “Göklerin (semavatın) ve yerin (arzın) mülkü Allah’ındır.” Müşahede nazarında O’ndan başka malik yoktur. “…Kopacağı gün” büyük kıyametin kopacağı gün “hüsrana uğrayacaklardır.” O’ndan başkası için varlık ispat edenler zarar edeceklerdir. Çünkü O’ndan başka her şey batıldır. O’ndan başkası için varlık ispat eden ve bu varlıkla O’ndan perdelenen kimseler batıl ehlidirler.

1152 • TEFSİRİ KEBİR / TE’VİLÂT

“Görürsün…” ey muvahhid! “diz çökmüş görürsün…” diz üstü çöküp hareketsiz bir şekilde öylece kalakaldığını görürsün. Çünkü kendisi itibariyle hiçbir şeye güç yetiremeyen bir ölüdür. Nitekim, yüce Allah şöyle buyurmuştur: “Muhakkak sen de öleceksin, onlar da ölecekler.” (Muhakkak sen ölüsün, onlar da ölüdürler.) (Zümer, 30) Ya da şöyle bir anlam kastedilmiştir: Her ümmeti diriliş vaktinde cezadan önceki ilk duruş yerinde, tıpkı ilk hayattaki gibi gizlenme sırasında diz üstü donakalmış halde görürsün. Bunda da bir sır vardır. “Her ümmet kendi kitabına çağırılır.” Yani amellerinin kaydedildiği, amellerin suretlerinin somutlaştığı, bedensel heyetler olarak nakşedildiği levhe çağrılırlar. Çünkü ameller dört levhe yazılır: Bunlardan biri, her ümmetin çağrıldığı süfli levhtir. Bu levh mutlu olanın sağ eline bedbaht olanın da sol eline verilir. Diğer üç levh ise, semavi ulvi levhlerdir ve bunlara daha önce işaret edildi. Biz, burada sözü edilen levhin süfli levh olduğunu söyledik, çünkü konu amellerin cezalarıyla ilgilidir. Bunun gerekçesi de “Bugün, yaptıklarınızla cezalandırılacaksınız.” ifadesi ile “çünkü biz, yaptıklarınızı kaydediyorduk.” ifadesidir. Bilindiği gibi amelleri kaydedenler, hem semavi meleklerdir hem de yer melekleridir. 30-Ancak… İman eden, salih amel işleyen kimselere gelince, Rableri onları rahmetinin içine alır. İşte apaçık kurtuluş budur. “iman edenlere…gelince…” gaybi taklidi veya ilmi yakini imanla inananlara salih “iyi işler yapanlara…” cismani haşirde hallerinin iyi olmasını sağlayan iyilikleri işleyenlere gelince “Rableri onları…” kabul eder. Fiil cennetinde amellerin sevapları olarak belirginleşen “rahmetinin içine alır.” Artık onlar, kurtuluşa ermişlerdir. 31-Küfredenlere gelince: Benim ayetlerim size okunmadı mı? Kibirlendiniz ve mücrim bir kavim oldunuz. 32- “Muhakkak Allah’ın vaadi haktır, o saatten (kıyametin kopacağından) şüphe yoktur.” Denildiği vakit: “Kıyamet nedir bilmiyoruz, biz kesin olarak yakinen inanmış değiliz.” dediniz. 33-Onların yaptıkları amellerin kötülükleri onlara meydana çıkmış, alay edip durdukları şeyin cezası onları kaplamıştır. 34-Denilecek: “Bugüne kavuşacağınızı unuttuğunuz gibi biz de bugün sizi unuturuz… Sizin varacağınız yer ateştir. Size yardımcılardan kimse yoktur.”

CÂSİYE SURESİ • 1153

35-Böylece siz Allah’ın ayetlerini gerçekten alaya aldınız. Ve dünya hayatı sizi aldattı. Artık bugün onlar ateşten çıkarılmayacaklardır. Ve onlardan özür de kabul edilmeyecektir. Ama “Küfredenlere gelince”: İnkâr edenlere gelince; asli küfürleri nedeniyle Hakk’dan perdelenenlere, dolayısıyla cisimlerle karanlığa gömülmüş, cismani heyetlere dalmalarına gelince. Bunun kanıtı da şu ifadedir: “Bugüne kavuşacağınızı unuttuğunuz gibi biz de bugün sizi unuturuz.” Bugününüzle kavuşmanız için gerekli olan amelleri terk ettiğiniz gibi biz de sizi azapta terk ederiz. Çünkü siz bugünün o saatin (kıyamet gününün) varlığını kabul etmediniz. Ya da azapta yüz üstü bırakmak suretiyle sizi unutulmuş bir şey??? yaparız, sizin ezeli ahdi unutmak suretiyle bu gününüze kavuşacağınızı unutmanız gibi. 36-Hamd, semavat’ın Rabbi, arz’ın Rabbi ve alemlerin Rabbi olan Allah’a mahsustur. 37-Semavat’da ve arz da kibriya O’na mahsustur, O, Aziz’dir ve Hakiym’dir. “Hamd…Allah’a mahsustur.” Varlıkların amaçlarına ulaşmalarıyla, mümkün olan kemalatın en üstününü elde etmeleriyle tüm varlık için gerçekleşen mutlak hamd Allah’a mahsustur. “Semavat’ın Rabbi…” ruhları kemale erdirip onları tedbir eden, “arz’ın rabbi…” bedenlerin, cisimlerin tedbir edeni, sahibi ve üzerlerinde tasarrufta bulunanı, “bütün âlemlerin Rabbi…” âlemlere Rablık edip onları idare etmesiyle onları kemalatlarına yönelteni O’dur. “Azamet yalnız O’nundur.” Ululuk, sonsuz yücelik ve her şeyin üzerindeki büyüklük, sınırsız yükseklik ve azamet, her şeyden müstağnilik yalnız O’nundur ve her şey O’na muhtaçtır. Dolayısıyla, her şey kemalini izhar etmesiyle, hal diliyle bütün sıfatları aracılığıyla O’na hamd eder. Her şey değişmesiyle, mümkün oluşuyla, O’na muhtaç olan mahlukat arasına karışmışlığıyla, zat olarak faniliğiyle ve sadece O’na mahsus olan kemalat dışındaki sair kemalatı elde etmede yetersizliğiyle O’nu över. “O, Azizdir.” güçlüdür, üzerlerinde etkili olmak, onları bulundukları hale zorlamak suretiyle her şey üzerinde kahredici, karşı konulmaz güce sahiptir. “Hakimdir…” tedbirinin lûtfuyla her şeyin istidadını düzenleyen, sanatının inceliğiyle ve hikmetinin kavranamaz gizliliğiyle kendilerinden istediği sıfatları kabul etmeye hazır kılan O’dur.

1154 • TEFSİRİ KEBİR / TE’VİLÂT

AHKÂF SURESİ • 1155

AHKÂF SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Hâ - Mîm 2-Bu Kitab’ın indirilmesi Aziz ve Hakiym Allah’dandır. 3-Biz semavat’ı arz’ı ve ikisi arasında bulunanları biz, muhakkak olmamız hakk olarak ve belli bir ecele eriştirmek için yarattık. Küfredenlerse uyarıldıkları şeylerden yüz çevirmektedirler. “Semavat’ı, arz’ı ve ikisi arasında bulunanları biz, muhakkak Hakk olarak (yerli yerince) …yarattık.” değişmez, Tek, hiçbir şeye ihtiyacı olmayan, her şeyin varlığının dayanağı olan mutlak varlık ile yarattık. Ya da Vahdetin gölgesi ve bütün çokluğun düzenleyicisi adalet ile yarattık. Nitekim, “Gökler (semavat) ve yer (arz) adalet ile kaimdir” denilmiştir “Ve…” takdirimiz gereği “belli bir ecele eriştirmek için” … belli bir süre tayin edilmiş vakit için yarattık. Belli bir kemale ulaşmaları için yarattık. Ki varlık bu kemale doğru yol alır. Bu da Mehdi’nin (a.s) zuhur etmesi, Tek ve kahredici güce sahib zatın ezelde olduğu gibi tek varlığıyla tebarüz edip her şeyi yok etmesiyle gerçekleşen büyük kıyamettir. “Kafirler…” İnkâr edenler; Hakk’dan perdelenmek suretiyle inkâr edenler “uyarıldıkları şeylerden…” bu kıyamete dair uyarılardan “yüz çevirmektedirler.” 4-De ki: Söylesenize! Allah’ı bırakıp taptığınız şeyler Arz’dan neyi yaratmışlar? Göstersenize bana!. Yoksa onların göklerde (semavatta) bir ortağı mı var? Bundan önce indirilmiş bir kitab getirin bana veya ilimden bir eser. Eğer doğru söyleyenlerden iseniz. 5-Allah’ı gayrından başka kendilerine kıyamet gününe kadar cevap veremeyecek olana (dua eden, ibadet eden) ve onların dua ettiklerinden habersiz olan başka şeylere tapandan daha sapık kim olabilir

1156 • TEFSİRİ KEBİR / TE’VİLÂT

“De ki: Söylesenize! Allah’ı bırakıp taptığınız şeyler…” isim verdiğiniz, kendileri için varlık ve tesir ispat ettiğiniz her ne ise “göstersenize bana!” arz’da (yeryüzünde) kendilerine ait bağımsız bir güçle hangi tesiri göstermişlerdir?! Ya da semavat’da (göklerde) Allah’a ortaklık mahiyette ne gibi bir etkileri olmuştur?! “Bana getirin…” buna dair önceki kitab’dan nakli bir delil veya sağlam bir ilimden kaynaklanan akli bir delil getirin. “Eğer doğru söyleyenlerden iseniz.” “Allah’ı bırakıp da…başka şeylere tapandan daha sapık kim olabilir?” bu Allah’dan başkası kim ve ne olursa olsun. Örneğin, kölelerin efendilerine dua etmesi gibi. Oysa bu kimsenin duasına Allah’dan başka hiç kimse icabet edemez. 6-İnsanlar bir araya toplandıkları (haşr oldukları) zaman onlara düşman kesilirler. Onların kendisine yaptıkları ibadetleri inkâr ederler. 7-Kendilerine ayetlerimiz açık açık okunduğu vakit, küfredenler kendilerine Hakk geldiğinde: “Bu açık bir büyüdür.” Dedi. 8-Yoksa: “Onu uydurdu”mu diyorlar? De ki: Eğer onu ben uydurdumsa, Allah’dan bana gelecek olan şeyi durdurmaya malik değilsiniz. O, Onun hakkında sizin neye dalıp durduğunuzu daha iyi bilir. Benimle sizin aranızda şahit olarak O yeter. O, çok bağışlayan (Ğafur)dur, merhamet sahibi (Rahiym)dir. 9-De ki: Ben Rasullüğü icat etmiş değilim, Bana ve size ne yapılacağını da bilmiyorum. Ben ancak bana vahy olunana tâbi olurum. Ben ancak açık bir (Neziyr’im) uyarıcıyım. 10-De ki: Söyleyin bana! Eğer Kur’an Allah indinden ise, siz onu inkâr ettiyseniz ve İsrail oğullarından bir şahid onun misli olan Tevrat’a şahitlik edip de hemen iman ettiyse ve siz de kibirlendiyseniz!… Muhakkak Allah zalim bir kavmi hidayete erdirmez. 11-Küfredenler dedi: İman edenler için eğer bu bir hayır olsaydı bizden evvel ona kavuşamazlardı… Onunla (Kur’an’la) hidayet yolunu bulamadıkları için “bu eski bir yalandır” diyecekler. 12-Ondan (Kur’ân’dan) önce de Musa’nın kitabı vardı; hem imam, hem de rahmet olarak. Bu ise (Kur’an) zulüm edenleri uyarmak ve iyilik edenler (Muhsinleri) müjdelemek için Arapça bir dille gönderilen tasdikleyici bir Kitab’dır.

AHKÂF SURESİ • 1157

“İnsanlar bir araya toplandıkları zaman onlara düşman kesilirler.” Çünkü dünya ehlinin efendilerine kulluk sunmaları, onlara hizmet etmeleri sadece nefsani bir amaç içindir. Efendilerin hizmetçilerini köleleştirmeleri de öyle. Amaçlar geçersiz olunca, illetler ve sebepler ortadan kalkınca onlara düşman olurlar, onlara taptıklarını (veya kendilerine tapındıklarını) inkâr ederler ve şöyle derler: “siz bize hizmet etmediniz, aksine kendinize hizmet ettiniz.” Nitekim “O gün dost olanlar birbirlerine düşman kesilirler.” (Zuhruf, 67) ayetinin tefsirinde bu hususa değinmiştik. 13-Muhakkak ki, Rabbimiz Allah’dır diyenler, sonra dosdoğru gidenler Onlara korku yoktur ve mahzunda olmazlar. 14-İşte onlar cennet ehlidirler, yaptıklarının karşılığı olarak orada ebedi olarak kalacaklardır. “Rabbimiz Allah’dır, diyenler…” ilgilerden arınan, engelleri bertaraf eden, başka her şeyden uzaklaşıp kendilerini Allah’a veren ve gözlerini O’na karşı gelip azmaktan alıkoyanlar, dolayısıyla gerçekten “Rabbimiz Allah’dır, diyenler” …Eğer kendilerinde varlık kalıntıları bulunsaydı, fena alanında telvinlerden emin olmasalardı, gerçekten “Rabbimiz Allah’dır” diyemezlerdi. “Sonra da dosdoğru yaşayanlar…” bu imanı amelde tahakkuk ettirenler, huzur adabını gözetmek, sürçmelerden, kaymalardan sakınmak suretiyle bu imanı muhafaza edenler. Vücutlarındaki her bir damar Allah ile ve Allah için atar, bedenlerindeki her bir kıl Allah ile ve Allah için hareket eder. “Onlara korku yoktur…” çünkü onlar için perde ve ceza söz konusu değildir. “Ve onlar mahzun olmazlar”… üzülmezler çünkü gerçekleşmeyen hiçbir arzuları yoktur. Hiçbir şeyi kaçırmış değildirler. Hiçbir güzelliği kaçırmayacaklardır da. Nitekim “Allah’ta her musibet için bir teselli ve elden kaçırılan her fırsat için bir karşılık vardır” denilmiştir. “Onlar cennet ehlidirler.” Bütün cennetleri kuşatan mutlak ve şamil anlamda cennete gireceklerdir. “Yapmakta olduklarına karşılık olarak orada ebedi kalacaklardır.” Vuslata kadar sürdürdükleri süluk halinde yaptıkları amellerin karşılığı olarak. 15-Biz insana anne, babasına iyilik etmesini vasiyet ettik. Annesi onu zahmetle taşımış ve onu zahmetle doğurmuştur. Hamilelik ve süt emzirme süresi otuz aydır. Nihayet insan, güçlü çağına erip kırk yaşına varınca, Der ki: Ey Rabbim! Beni muvaffak kıl ki, hem bana, hem de

1158 • TEFSİRİ KEBİR / TE’VİLÂT

anneme babama ihsan buyurduğun nimetine şükür edeyim, yararlı iş yapmamı temin et. Ve benim için de zürriyetim için de iyiliği devam ettir. Muhakkak ben sana tevbe ettim (döndüm). Ve muhakkak ki ben (tam teslim olan) müslimlerdenim. “Nihayet insan, güçlü çağına erip kırk yaşına varınca…” Şüphesiz nefis, bedenin tedbiriyle gelişir. Çünkü nefsin kemali bedene bağlıdır. Bu yüzden hayatın başlarında kemali açısından bedenle ilgilenir. Henüz basireti açılmamış, idrakleri belirginleşmemiş ve olgunluğu da açıklığa kavuşmamıştır o sıralarda. Nihayet nikâh çağına erişince bu hususlar belirginlik kazanır. Nitekim yetimlerle ilgili olarak şöyle buyrulmuştur: “Evlilik çağına erişinceye kadar yetimleri deneyin, eğer onlarda akılca bir olgunlaşma görürseniz hemen mallarını kendilerine verin.” (Nisa, 6) Bu, şekli, maddi olgunlaşma ile ilgilidir. Bilmez misiniz ki çocukluk dönemindeki tabiat bu sınıra ulaşıncaya kadar insanın türünün öz maddesini geliştiren manevi boyuttan çok beslenmesine eğilim gösterir, bedende çözümlenen unsurların yerine ziyadesini koymaya yönelik olur. Çünkü o dönemde organlar zayıf, gelişmeye ve sertleşmeye ihtiyaç daha fazla olur. Bu yüzden nefis, o sırada bedenle içlidışlıdır, tabiatı bu yönde kullanır, bu süreye kadar kemalini görmezden gelir. Bedenin organları kemal sınırına varınca, bedenin tasarruflarında kullanılabilecek güce erişince, daha fazla güçlenmesi için fazladan maddi desteğe olan ihtiyacı azalınca, tabiat, kişilik gibi insan türünün özünü güçlendirecek unsurların birikimine zaman ayırır. Çünkü artık maddi kemale ihtiyacı kalmamıştır. O zaman nefis kemali için uğraşacak vakti bulur. Aklının basiret gözü açılır, fıtratının nuru ve istidatları ortaya çıkar, beşikte çektiği uykudan uyanır, gaflet uykusundan kalkar, cevherinin kutsallığının farkına varır, merkezini ve varoluş gayesini talep eder. İki sebepten: Çünkü bedenin maddi ve manevi aletleri kemal için kullanılmaya elverişli hale gelmişlerdir. İkincisi, bedene yönelerek kendini ona tahsis etmesine gerek kalmamıştır, dolayısıyla meşguliyeti azalmıştır. Ancak gelişme seneleri devam ettikçe, bedensel aletlerin güçlenmesi ve şiddetlenmesi mümkün oldukça nefis, bütünüyle ulvi cihete yönelemez, akli kemalatı, kutsi istekleri elde etmek için tam anlamıyla arınamaz. Çünkü az da olsa sözü edilen bu hususlarla meşguldür. Bu durum, tıp ilminde de açıklandığı üzere otuz yaşın sonuna kadar devam eder. Nefis bu yaşı aşıp durgunluk yaşına

AHKÂF SURESİ • 1159

ulaşınca kendi âlemine yönelir, fıtratının nurları parlamaya başlar ve kemalini elde etme isteği şiddetlenir. Çünkü artık bu alana yönelmesine imkân doğmuştur. Hakiki yetimlerin kefili olan Ruh’ul Kuds, nefsin olgunlaştığını anlayınca hakikâtlerden, marifet, ilim ve hikmetlerden oluşan mallarını vermeye başlar. Çünkü kutsi ayrılıklardan ve nurani ceberutlardan güzel eşlerle evlenmesinin vakti erişmiştir. Bu, cem aynına dalmak suretiyle tam fena buluncaya kadar Allah’ın zatına doğru O’nun sıfatlarında seyretme vaktine denk düşmektedir. Çünkü şekli şiddet vaktinden daha şiddetli vakte erişinceye kadar O’nun fiillerinde seyretmenin imkânı vardır. Aslında bu manevi rüşte varmadır. Ki yaklaşık olarak kırk yaşın sonuna tekabül etmektedir. Bu yüzden “kırk yaşından sonra sufinin arzuları söner” denilmiştir. Çünkü bu malları kabul edip tasarrufta bulunabilmesi için gerekli olan fiillerde seyir ve tezkiyeye tümüyle yönelme ve talep etme istidadına sahip olamamıştır. Bu olgunluk çağında Allah’ta seyir sürecini O’nda tümüyle fena bulmak suretiyle tamamlayınca fena sonra beka vakti ve amelde istikamet zamanı gelmiş olur. Buna da şu ifadeyle işaret edilmiştir: “Rabbim!…bana temin et.” Bu yüzden bütün Nebîler kırk yaşından sonra gönderilmişlerdir, İsa ve Yahya hariç. Nitekim, her ikisi de göğün bazı tabakalarında durmuşlardır, ötesine yükselmemişlerdir. Nimetler elden çıkabilecek şeyler oldukları için, onların şükürle bağlanmaları zorunludur. Bu yüzden, hasıl olan kemal nimetine şükretmenin temin edilmesini istemiştir. Sonsuz nimetlerden önce gelen bu şükrün eda edilmesi söz konusu nimetlerin korunması için gereklidir. Ki fenayı görmekle perdelenmesin, haline aldanarak, kemaline güvenerek ibadeti terk etmesin. Çünkü fena makamının felaketi fenayı görmektir. Bu görmeye müptela olan kimse de telvine düşer ve temkin nimetinden mahrum kalır. Bu nedenle Rasulullah (s.a.v) şöyle buyurmuştur: “Şükreden bir kul olmayayım mı?” Dolayısıyla, hidayet ve hidayet üzere kemale ulaşma nimetinin itaate devam etmesinin temin edilmesi suretiyle korunmasını istemiştir. Ki bu da kendisine ve var olasının yakın sebepleri olan anne ve babasına yönelik nimetin şükrüdür. Eğer anne ve babasında iyilik ve güzel ahlak olmasaydı, salih bir sırra sahip olmasalardı, Onda bu kemal zahir olmazdı. Çünkü kendisi onların sırrıdır. Bu nedenledir ki anne ve babaya iyilik etmek, onlar için duada bulunmak vacip olmuştur.

1160 • TEFSİRİ KEBİR / TE’VİLÂT

“…Yararlı iş yapmamı temin et.” İstidat sahiplerini kemale erdirmemi temin et. Çünkü kemale eren kimsenin birinci görevi kemalini korumasıdır. Sonra da kemale ermek isteyenleri kemale erdirmesi gelir. Çünkü amel izafi olgulardandır. Birine göre salih ve iyi olan bir amel başkasına göre kötü olabilir. Nitekim, “ebrar açısından iyi olan şeyler mukarrebin açısından kötüdür.” Bundan dolayı “Benim için de zürriyetim için de iyiliği devam ettir.” demiştir. Yani, ister benim sulbümden gelsinler, ister gelmesinler, hakiki evlatlarım arasında iyiliğin devamını sağla. Çünkü kemale erdirme ve müritleri terbiye edip yetiştirme demek olan salih ameli ancak onların istidatlarının hazır hale gelmesiyle, amellerinde ve hallerinde iyiliğin belirginleştirilmesiyle başarılabilir. Kuşkusuz bu, en kutsal feyzin bir yansımasıdır. Eğer sadece Allah’tan gelebilecek olan bu iyilik ve bu tam kabul olmasa ıslah etme, kemale erdirme ve esere irşad etme diye bir şey gerçekleşemez. Nitekim, yüce Allah şöyle buyurmuştur: “Sen sevdiğini hidayete erdiremezsin.” (Kasas, 56) Bu ikisi, yani ibadet etmeyi ilham edenin hakkını yerine getirmek suretiyle şükrederek kemali muhafaza etmek ile irşad yoluyla kemale erdirmek istikamet üzere amel etmenin özüdürler. Beka makamında Hakkani varlığa sahip kılınarak tahakku etmiş kimsenin görevi budur. “Ben sana döndüm.” fenayı görme günahından “tevbe ettim.” Nitekim, ayıldıktan sonra Musa (a.s) da bu tevbeyle pişmanlığını dile getirmişti. Yüce Allah şöyle buyuruyor: “Ayılınca dedi ki: Seni noksan sıfatlardan tenzih ederim, sana tevbe ettim. Ben inananların ilkiyim.” (Araf, 143) boyun eğenlerin, kullar arasına katılıp teslim olanların (Müslimlerin) ilkiyim.Çünkü, artık Musa (a.s.)da istikamet hali gerçekleşmişdir. Dolayısıyla “Muhakkak ben Sana döndüm (tevbe ettim) ve muhakkak ki ben Müslimlerdenim demiştir. 16-İşte bu kimseler ki biz onların yaptıklarının en güzelini kabul edeceğimiz kimselerdir. Ve günahlarını bağışlayacağız… Cennetlikler arasındadırlar. Bu kendilerine vaat olunan, doğru vaaddir. 17-O kişi ki ana babasına dedi: Uf! Siz ikiniz beni tehdit mi ediyorsunuz? Ben mi dirilip çıkarılacağım? Benden evvel nice nesiller gelip geçtiği halde. Annesi, babası Allah’tan yardım niyaz ediyorlardı: Yazık sana! İman et!. Muhakkak Allah’ın vaadi hakk’dır. Yine o: “Bu eskilerin naklettikleri şeylerden başka bir şey değil.” Diyordu.

AHKÂF SURESİ • 1161

18-İşte bunlar, ins ve cinn’den kendilerinden önce geçen ümmetler içinde üzerlerine azap hakk olmuş kimselerdir… Muhakkak bunlar hep hüsrana mahkum olmuşlardır. “İşte…” bu tevbe ve istikametle vasıflanan bu kimseler “yaptıklarının en iyisini kabul edeceğimiz” kimselerdir.Verdikleri terbiyenin eserlerini, sonuçlarını izhar edeceğimiz, müritlerine karşı sergiledikleri güzel yol göstericiliklerini ortaya çıkaracağımız kimselerdir. Görmüyor musunuz; bir kimse tabi olma yolunda sebat ederek sünneti korumak şeklinde sıkı ve özenli davranmazsa tabileri olmaz ve onun kâmil bir insanı yetiştirmesi de mümkün olmaz. Çünkü, istikametinde bozukluk vardır. Keramet olarak sergilediği haline güvenmektedir. Bu da onun işlediği salih amelin kabul edilmediğinin belirtisidir. Bu gibi kimseler amel etmeden önce kemal nimetinin şükrünü yerine getirmemişlerdir. “Günahlarını bağışlayacağız…” sıfatlarının ve zatlarının kalıntılarından ibaret olan günahlarını temkin makamında külli olarak silmek ve hakiki olarak bastırmak suretiyle bağışlayacağız. Artık fenayı görme, benin ve benliğin zuhuru şeklindeki telvin günahını işlemezler. “Cennetlikler arasındadırlar…” mutlak olarak cennetliklere katılırlar. “Bu, kendilerine verilen doğru bir vaaddir.” Çünkü yüce Allah şöyle buyurmuştur: “İşte biz, onların nesillerini de kendilerine kattık. Onların amellerinden de bir şey eksiltmedik.” (Tur, 21) 19-Herkesin yaptıklarına karşılık dereceleri vardır. Bütün amelleri kendilerine tamamen ödenir, onlara zulüm edilmez. “Herkesin…dereceleri vardır.” bundan önce sabikin (öne geçenler)den söz edilmiş, arkasından onların karşıtları olan ve üzerlerine azap sözü hak olan kovulmuşlar zikredilmişti. Bu arada ilk grubun mutlular (said’ler), ikinci grubun ise bedbahtlar (şakiyler) oldukları belirtilmişti. Şimdi de kitabın başında sözü edilen yedi grup insana değinilerek geri kalan beş grubun hali açıklanıyor: “Herkesin yaptıklarına karşılık dereceleri vardır.” Her insan grubunun işledikleri amellerin karşılığı olarak yüceler yücesinden başlayarak aşağılar aşağısına kadar değişiklik arz eden dereceleri vardır. Bu arada derecelerin çoğu aşağılardadır. Daha doğrusu, her insan grubunun bir mertebesi ve makamı, iki cennetten birinde yeri veya ateş tabakalarından birinde derecesi vardır.

1162 • TEFSİRİ KEBİR / TE’VİLÂT

20-Küfredenler ateşe arz olunurlar o gün: Dünyadaki hayatınızda bütün güzel şeylerinizi (hayırlarınızı) götürdünüz ve onlarla faydalandınız. Artık bugün horlayıcı alçaltıcı azabla cezalanacaksınız. Çünkü yeryüzünde (arzda) haksız yere büyükleniyordunuz ve fasıklık yapmanız sebebiyle dinden çıkıyordunuz. 21-Âd’ın kardeşini (Hud’u) an!.. O vakit Ahkaf’da (kumlu yerde) kavmini uyarmıştı ki gerçekten ondan önce ve sonra bir çok uyarıcılar gelip geçmişdi. Kavmine: Allah’tan başkasına ibadet etmeyin, Çünkü ben size büyük günün azabının gelmesinden korkuyorum demişti. 22-Onlar dediler: Sen bizi ilahlarımızdan çevirmek için mi geldin? Haydi, eğer doğru söyleyenlerdensen tehdit ettiğin azabı bize getir. 23-Dedi ki: Onun ilmi ancak Allah’ın indindedir. Ben size gönderildiğim şeyi tebliğ ediyorum. Lakin ben sizi cahil bilgisiz bir kavim görüyorum. 24-Vaktaki vadilerinin üzerinden bir bulutun kendilerine karşı geldiğini görünce: “Bu bulut bize yağmur yağdıracak.” Dediler. Hayır! O sizin acele istediğiniz şeydir. Bir rüzgâr ki içinde elim azap vardır. 25-O, Rabbinin emri ile her şeyi tarumar eder. Nihayet öyle oldu ki meskenlerinden başka bir şey görünür olmadı. İşte biz mücrim bir kavme böyle ceza veriniz. 26-And olsun, biz onlara öyle imkanlar vermiştik ki, Size o imkânı vermemişizdir. Onlara kulaklar, gözler ve kalpler vermiştik. Fakat ne kulakları, ne gözleri, ne kalpleri kendilerine bir fayda vermedi. Zira bile bile Allah’ın ayetlerini inkar ediyorlardı… O alay ettikleri şey kendilerini sarıp kaplayıverdi. 27-And olsun ki, etrafınızda olan memleketlerden helak etmişizdir. Olur ki onlar dönerler diye ayetleri devamlı açıklıyoruz. 28-Onları kurtarsaydılar ya… Allah’dan başka edindikleri bize yaklaşmaya vesile olacak zannettikleri ilahları. Bilakis onlardan kayboldular. İşte bu onların yalanı ve yapa geldikleri iftiralarıdır. “Dünyadaki hayatınızda bütün güzel şeylerinizi götürdünüz.” Dünya lezzetlerinden her hazzı tadıp bitirmeleri bir eleştiri olarak kendilerine yöneltiliyor.Çünkü her birinin ilk istidatları itibariyle bir kemal derecesi ve buna karşılık bir eksikliği vardır. Her iki hayat açısından da güzellikler vardır. Her biri kemaline uygun hazlar alır. Bir kimse yüzünü dünya güzelliklerine, hazlarına çevirir, onlardan yararlanmaya yönelir, kalbini ahiret güzelliklerinden ve lezzetlerinden çevirirse, ikincisinden kesinlikle mahrum kalır. Bunun nedeni, karanlık işlere dalması, nurani isteklerden perdelenmiş olmasıdır.

AHKÂF SURESİ • 1163

Nitekim, yüce Allah şöyle buyurmuştur: “Onlardan bazıları şöyle derler: Rabbimiz! Bize dünyada ver. Böyle kimseler için ahirette bir pay yoktur.” İşte “Dünyadaki hayatınızda bütün güzel şeylerinizi götürdünüz.” ayetinin anlamı budur. Çünkü, insanın hüviyetinin gerektirdiği uhrevi hazlar bu dünyada tüketilmiştir. Bir bakıma gündüzün artmasıyla gecenin eksilmesi gibi. Fakat yüzünü ahirete çeviren, züht ve takva ile bu dünyada arınan, hakiki irfanın, İlahi hakikâtlerin, ulvi lezzetlerin ve gerçek güzellik demek olan kutsi nurların peşine düşen kimse bunlardan payını alır. Bunun yanında, dünyadaki payında da eksilme olmaz. Bilakis, dünyadaki nasibi de artar. Nitekim, yüce Allah şöyle buyurmuştur: “Kim ahiret kazancını istiyorsa, onun kazancını arttırırız. Kim de dünya kârını istiyorsa ona da dünyadan bir şeyler veririz. Fakat onun ahirette bir nasibi olmaz.” (Şura 20) Çünkü kutsi âleme gark olmak, Hakk’ın tarafına yönelmek nefse maddi âlem üzerinde etkili olma gücünü, kudretini verir. Bir de gücün ve kudretin kaynağıyla bütünleşmesini düşünün?! Melekut âleminin mülk âlemi üzerinde etkili olduğunu, onda tasarrufta bulunduğunu, Allah’ın izni ve boyun eğdirmesiyle onu emrine aldığını görmüyor musunuz? Öte yandan, maddi âleme karışmak fıtratın gücünü tüketir, kalbin nurunu söndürür; artık gücü de, kudreti de kalmaz, hiçbir şey üzerinde etkili olmaz. Oysa sırf etki etme özelliğine sahip olandan etkilenir, sırf boyun eğdirme özelliğinde olana boyun eğer, onun tesirinde kalır. Bu yüzden “Dünya gölge gibidir; kendisine sırtını dönenin peşine düşer, kendisine yönelenden de kaçar.” Emirülmüminin Ali (r.a) böyle buyurmuştur: “Dünya kendisine yönelenden kaçar, kendisine sırtını döneni ise takip eder.” “Bugün….alçaltıcı bir azap göreceksiniz.” zillet ve alçaklığa duçar olacaksınız. Çünkü tabiatınız gereği süfli cihetten ayrılmadınız, büyük bir aşkla dünya isteklerine yöneldiniz. Alçaklığı, zorbalık ve büyüklük taslayarak ezilmeyi siz tercih ettiniz. “Büyüklük taslamanızdan dolayı…” ifadesiyle kastedilen anlam budur. Yani nefis makamında gazap gücünün istilasıyla büyüklendiğiniz için. Gazap gücünün özelliği büyüklenmedir. “Yeryüzünde (arzda) haksız yere…” Eğer gazap ve şehvet heyetlerinden sıyrılsalardı, nefsani sıfatların üstüne çıksalardı, benlik ve ikilik elbiselerini üzerlerinden çıkarsalardı, göklerde ve yerde hak ile büyükleneceklerdi. Bu takdirde büyüklükleri Allah’ın kibriyası,

1164 • TEFSİRİ KEBİR / TE’VİLÂT

ululuğu olacaktı. Nitekim, İmam Sadık (a.s) “Sende her türlü fazilet ve kemal var; fakat kibirlisin.” diyen birine şu cevabı vermiştir: “Hayır, Allah’a yemin ederim ki, kendi büyüklüğümden sıyrıldığım için üzerime Allah’ın büyüklüğü, kibriyası giydirildi.” Ya da bu anlama gelecek bir söz söylemiştir. İşte bu Hak ile büyüklenmedir. “Ve yoldan çıkmanızdan dolayı…” özelliği fısk ve fesat olan şehevi gücün istilasıyla yoldan “din”den çıktınız. 29-Hani cinlerden bir grubu sana yöneltmiştik, Kur’ân’ı dinlemeleri için. Vaktaki onlar onun huzuruna vardılar, dediler ki: “Susun, dikkatle anlayarak dinleyin.” Dediler. Okuması bitince uyarmak için kavimlerine dönmüşlerdi. “Hani cinlerden bir grubu…sana yöneltmiştik.” Cinler arza ait nefisler olup latif bedenlere bürünmüşlerdir. Latif unsurlardan mürekkeptirler. Eski İran filozofları onlara “asılı suretler” derlerdi. Unsuri bedenlere bürünmelerinden, dolayısıyla bu anlamda insanlara benzemelerinden dolayı insanlarla birlikte “sekaleyn” (iki ağırlıklı topluluk) diye isimlendirilmişlerdir. Bu yüzden insanların Kur’an’la hidayete ermeleri mümkün olduğu gibi cinlerin de mümkündür. Gerek muhakkikler ve gerekse başkaları cinlere dair çok hikâye anlatmışlardır. Bu hikâyeler o kadar çoktur ki tümünü inkâr etmek mümkün değildir. Konu tevili gerektirmeyecek kadar açıktır. Eğer, konunun uyarlanmasını istersen, o zaman dinle: “Hani cinlerden bir gurubu…sana yöneltmiştik.” Akıl, fikir, hayal ve vehim gibi ruhani kuvvetleri, sen namazda Kur’an okurken, sana yöneltmiştik. Onları sana yönelttik, senin sırrına tabi kıldık. Bunu da sana dönmelerini, nefis ve tabiat tarafından vazgeçip senin etrafını sarmalarını, sana boyun eğmelerini sağlayarak gerçekleştirdik. Ki himmetin toparlansın, kalbin dağılmasın, zihnin karışmasın. Kutsi nurun fecri vaktinde huzurda iken hareket ederlerse bu olumsuzluklar gerçekleşebilirdi. “Kur’an’ı dinlemeleri için…” kutsi âlemden sana gelen Kur’an’ı dinlesinler diye onları sana yönelttik. “Kur’an’ı dinlemeye hazır olunca…” Furkani nurun sana zuhur etmesi sırasında bütün kelimeleri içiren Kur’ani aklı dinlemeye hazır olduklarında “susun, demişler.” Sessiz olun. bunu kendilerine has lisanlarıyla birbirlerine söylemişler. Nefsani konuşmalar, tasavvurlar, telkinler, vesveseler, düşünceler, fikri hareketler, tahayyüli intikaller gibi.

AHKÂF SURESİ • 1165

Burada işaret edilen söylemeleri de hal diliyle olmuştur. Nitekim, buna daha önce birkaç kere işaret edildi. Çünkü durmayıp susmasalardı, kendilerine yöneltilen kutsi varidatları dinlemeselerdi, bu varidatların bir etkisi olmayacaktı. Daha doğrusu gaybi algılamayacak, kutsi mana da varit olmayacaktı. İlahi kelam da gerektiği gibi okunmayacaktı. Bu yüzden “Şüphesiz gece kalkışı, (kalp ve uzuvlar arasında) tam bir uyuma ve sağlam bir kıraata daha elverişlidir.” (Müzzemmil, 6) Bir hikmete mebni olacak ki ilk vahiy olduğu gibi çıkan rüyalar şeklinde gelmiştir. Çünkü yukarıda sözü edilen kuvvetler uyku esnasında sakin ve atıl olurlar. Ki işten uzak ve atıl oluşlarıyla uyanıklık zamanı için güçlerini yenileyebilsinler. “Kur’an okunması bitince…” manevi varidat ve keşfi, kutsi nüzul tamamlanınca “…kavimlerine dönmüşlerdi.” Nefsani ve tabii kuvvetlere dönmüşlerdi, onları azgınlığa, kalbe saldırmaya karşı uyarmışlardı. Nazul olan kutsi anlamdan çıkarılan faziletli sözlerle, nurani heyetleri telkin etmekle onlar üzerinde etkili olmuşlardı. Boyun eğdirme ve riyazetle onları kalbi istila etmekten alıkoymuşlardı. 30-Dediler: Ey kavmimiz! Doğrusu biz Musa’dan sonra indirilen, kendinden öncekini doğrulayan, Hakka ve doğru bir yola hidayete erdiren bir Kitab dinledik. Dediler: “Ey kavmimiz! doğrusu biz Musa’dan sonra indirilen….bir Kitab dinledik.” Muhammedi varlıkta bulunan bu nurani tesirden etkilenmemizin aynısını Musa zamanında görmüştük. Ondan sonra bu zamana kadar böyle bir anlamla karşılaşmamıştık. Çünkü İsa’nın (a.s) yükselişleri tamamlanamadı, onun durumu, zikredilen Hz. Musa ve Hz. Muhammed’in haline ulaşmadı. Çünkü hayatında kutsi kafileye karışmadı, bütün kuvvetleri sırrına eşlik etmediler. Fena bulması kemal düzeyine erişmedi. Bu yüzden bütün kuvvetleri Hakkani varlıkla tahakkuk etmediler. Bu yüzden, diğer iki nebiden farklı olarak İsa (a.s) dördüncü gökte kaldı. Nitekim, İsa (a.s) halini tamamlamak üzere indiğinde Muhammedi millete tabi olacaktır. “Kendinden öncekini doğrulayan…” çünkü tevhid ve istikamete iletme hususunda kendinden öncekiyle uyumludur. Buna da şöyle işaret edilmiştir: “Hakk’a ve doğru yola (sırat-ı mustakiym’e) iletir…” hidayete erdirir.

1166 • TEFSİRİ KEBİR / TE’VİLÂT

31-Dediler: Ey kavmimiz! Allah’ın davetçisine icabet edin. Ona iman edin ki sizin için mağfiret etsin günahlarınızı bağışlasın, sizi elim bir azaptan korusun. 32-Kim Allah’ın davetçisine icabet etmezse, yeryüzünde aciz bırakıcı değillerdir. Ondan başka velileri de (dostları) yoktur. İşte onlar açık bir sapıklık içindedirler. 33-Görmediler mi? Semavat’ı ve arz’ı yaratan ve onları yaratmakla yorulmamış.. O ölüleri diriltmeye de kâdirdir. Evet, muhakkkak O, her şeye kâdirdir. 34-O gün küfredenler nar’a arz olunacak: Bu hakk değil miymiş? Denilecek. “Rabbimize yemin ederiz ki evet!” Derler. “Öyle ise yaptığınız küfürden dolayı tadın azabı!” denilecek. 35-Artık sabret Rasullerden azim sahibi olanların sabrettiği gibi. Onlar hakkında da acele etme. Vaat olundukları şeyi gördükleri gün, sanki günün bir saatinden başka kalmamış gibi olurlar onlar. Bu bir tebliğdir. Hiç fasık bir kavimden başkası helak edilir mi? “Ey kavmimiz! Allah’ın davetçisine icabet edin” O’na uyun! Allah’a yönelmede kalbe gönüllü bağlanın. O’nun adabıyla edeplenin, O‘nun hükümlerine teslim olun, O’na itaat ederek emir ve yasaklarına bağlı kalın. “O’na iman edin.” nuruyla aydınlanmak, O’na ibadet etme kervanına katılmak suretiyle inanın. “…Sizin günahlarınızı bağışlasın.” Aşağılık, rezil heyetleri, hevaya uymak suretiyle süfli cihetlere meyletmeleri, nefsani sıfat perdelerini bağışlasın. Bedensel taallukları ve tabii uğraşları değil, çünkü bunların maddeden tamamen uzaklaşmaları söz konusu değildir. Nitekim, bu anlama işaret etmek maksadıyla “günahlarınızı bir kısmını bağışlasın.” ifadesinin orijinalinde kısım anlamını veren “min” edatına yer verilmiştir. Bunun sebebi de bedensel aletlerden yoksun olmakla birlikte lezzetlere ve şehvetlere yönelik güçlü eğilimleri ve istekleri vardır.Nitekim, bazı müfessirler –şayet sahihse-şöyle demişlerdir: “Cinler için sevap yoktur. Onların Müslüman olmaları sadece azaba uğramalarını engeller.” Bu da gösteriyor ki bu bedensel kuvvetlerin akli külli anlamlardan, nurani heyetlerden ve kutsi lezzetlerden nasipleri yoktur. Ancak, boyun eğmeleri ve sırra bağlanmaları bunların maddi elemlerinden ve isteklerinden kurtulmalarını sağlar. Allah doğrusunu herkesten daha iyi bilir.

MUHAMMED SURESİ • 1167

MUHAMMED SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Küfredenlerin ve Allah yolunu izlemeye engel olanların, amellerini boşa çıkartmıştır. “Küfredenlerin…” İnkâr edenler, gerçeği örtenler ifadesini Allah yolunu izlemeye engel olan nefsani kuvvetlere “iman edenler…” ifadesini de Allah yolunu izlemeye yardımcı olan ruhani kuvvetlere uyarlamak gerekir. Geri kalan kısım ise önceki açıklamalardan hareketle anlaşılacağı için bir kez daha tekrarlama gereğini duymuyoruz. 2-İman edip salih amel işleyenleri Ve Muhammed’e indirilene iman edenlerin ki O, Rabbinden gelen bir Hakk’dır. (Allah) onların kötülüklerini örtmüş ve hallerini düzeltmiştir. 3-Böylece küfredenler bâtıla tâbi olmuşlar, iman edenler de Hakka tâbi olmuşlardır. Allah insanlara misallerini böyle anlatır. 4-Küfredenlerle karşılaştığınız vakit yapmanız gereken hemen boyunlarını vurmaktır. Nihayet onları mağlup, perişan ettiniz vakit, hemen sımsıkı bağlayın. Bundan sonra yahut fidye alın. Hatta harbi yahut ağırlıkları bırakıncaya kadar. Durum budur. Allah dileseydi onlardan intikam alırdı. Lakin sizi birbirinizle imtihan etmek için böyle yaptı. Allah, yolunda öldürülen kimselerin işledikleri amelleri asla boşa çıkarmaz. 5-Onları hidayete erdirerek hallerini düzeltecektir. 6-Onları kendilerine tanıttığı cennete dahil eder. 7-Ey iman edenler! Eğer Allah’a yolunda savaşarak yardım ederseniz, O size yardımcı (nusrat) verir ve ayaklarınızı sabit kılar. 8-Kafirler ise, yüz üstü yıkılsınlar!.. ve onların amellerini boşa çıkarmıştır.

1168 • TEFSİRİ KEBİR / TE’VİLÂT

9-Böylece onlar, Allah’ın indirdiğini kerih (çirkin) gördüler… Artık onların amelleri boşa çıkmıştır. 10-Yeryüzünü gezmiyorlar mı? Baksınlar! Kendilerinden öncekilerin akıbeti nice olmuş! Allah, onların köklerini kurutmuştur. Buna benzer azaplar kâfirler içindir. 11-İşte böyle… Muhakkak Allah iman edenlerin Mevlası’dır. Gerçekten kâfirlerin Mevla’sı yoktur. 12-Muhakkak Allah, iman edip salih amel işleyenleri altlarından ırmaklar akan cennetine koyacak onları oraya dahil kılacakdır. Kâfirler de (dünyada) zevklerine bakarlar ve onlar hayvanların yediği gibi yerler… Onların yeri (nar’dır) ateştir. 13-Seni yurdundan çıkaran halkından daha şehid ve kuvvetli nice şehir halkları vardı ki, biz onları helak ettik. Artık onların hiçbir yardımcıları da yoktur. 14-Şimdi Rabbinden bir beyyine üzerinde olan kimse, kötü ameli kendisine süslü gösterilen ve hevasının peşine düşmüş kimse gibi olur mu? 15-Muttakilere vaat olunan cennetin misali şudur: Orada vasfı bozulmamış sudan nehirler var. Tadı değişmemiş sütten nehirler, içenlere lezzet verir şaraptan nehirler, süzme baldan nehirler var. Orada meyvelerin her çeşidi onlarındır. Ve Rablerinden bir mağfiret (bağışlanma) vardır. Hiç bu, ateşte ebedi kalacak olan, kaynar sudan içirilmiş bağırsakları parçalanmış kimse gibi olur mu? 16-Onlardan seni dinleyenler var. Hatta senin yanından çıktıkları vakit, kendilerine ilim verilmiş olanlara derler: O az önce ne dedi. İşte onlar o kimseler ki Allah onların kalplerini mühürlemiştir. Onlar hevalarına tâbi olmuşlardı. 17-Hidayete erenlerin ise, onların hidayetlerini arttırmış ve onlara takvalarının karşılığını vermiştir. 18-İlla ki onlar, kıyametin ansızın başlarına gelmesine mi bakıyorlar? İşte onun alametleri geldi. Fakat o saat başlarına geldiği vakit onu hatırlamalarının onlara nasıl faydası olur?

MUHAMMED SURESİ • 1169

“…Cennetin misali…” bütün cennetlerin sıfatlarını kapsayan mutlak sıfatı “muttakilere vaad olunan…” daha önce birden fazla sözü edilen beş grup insana vaat edilen cennetin durumu… “içinde bozulmayan sudan ırmaklar…” vardır. Yani ilim çeşitleri, hakiki marifetler vardır. Kalp bunlarla hayat bulur, seciyeler bunlarla beslenir. Tıpkı toprağın suyla hayat bulması ve canlıların beslenmesi gibi. Bu su bozulmaz. Vehim menşeli karışımlarla, kuşkularla, fasit itikatların çeşitliliğiyle, bozuk geleneklerle değişime uğramaz. Bunlar, nefsani sıfatlardan uzaklaştırılan ve kalp makamına ulaştırılan seçkin muttakiler içindir. “Tadı değişmeyen sütten ırmaklar…” vardır. Fiillere ve ahlaka taalluk eden yararlı ilim türleri vardır. İstidat sahibi olup eksiklikleri bulunan, kalp makamına ulaşmadan önce nefis menzillerinde riyazet ve süluk yapmaya, günah ve rezilliklerden uzak durmaya elverişli kimselere hastır. Şeri ilimler ve ameli hikmetler gibi. Bu ilimler, bu özellikleriyle eksiklikleri bulunan çocuklara özgü süt konumundadırlar. Ki tadı da heva bidat karışımlarıyla, mezhep mensuplarının ihtilaflarıyla, değişik din ve meşrep mensuplarının taassuplarıyla bozulmamıştır. “Şaraptan ırmaklar vardır…” vardır. sıfat ve lezzet sevgisi türleri vardır. “Lezzet verir…” lezzetlidirler “içenler” için. Kemale ermiş, sıfat tecellileri güzelliğini müşahede etme makamına, zat cemali şühuduna eren, ruh makamında cem aynına gark olmuş mutlak cemale müştak ve aşık, sıfatlarından ve zatlarından sakınanlara lezzet veren şaraptan ırmaklar vardır. “Süzme baldan ırmaklar vardır.” kutsi varidat tatları, nurani parıltılar, hallerde tezahür eden vecd lezzetleri, zevklerin farkına varan saliklerin makamları, muhabbet makamına vasıl olmadan önce kemale yönelen fuzuli işlerden sakınan müritlerin aldıkları lezzetler vardır. Çünkü bal yiyenler şarap içenlerden fazladır. Ayrıca, balın tadını alan herkes de sarhoş olmaksızın şarabın lezzetini almış değildir. “Orada meyvelerin her çeşidi onlarındır.” Tüm fiil, sıfat ve zat tecellilerinin her türlü lezzeti onlarındır. Şairin dediği gibi: Her lezzeti tattım Azap oluşuyla lezzetli olan hariç.

1170 • TEFSİRİ KEBİR / TE’VİLÂT

Çünkü azap çekeni seyretmek, kahır sıfatının tecelli ettiğini görmek kendine has bir lezzet verir. Bunu tadanlar bilir. Bilen bilir de inkâr edenler de inkâr edip dururlar. “Rablerinden bir bağışlanma vardır.” Rableri, süt ırmağından içenlerin günah heyetlerinin üzerini örtmek, rezil edici kötülüklerini gizlemek; su ırmağından içenlerin fiillerini örtmek, bal ırmağından içenlerin ve şarap ırmağından içen bazılarının sıfatlarını silmek suretiyle onları bağışlar. Sonra meyvelerden yiyenlerin hallerinin, makamlarının günahlarını örtmek, varlık kalıntılarını yok etmek, bunların nurlarla zuhur edip tecelli etmesini gizlemek, sonra zatlarını yok etmek suretiyle bağışlar. Yani teklik cemine gark eder, saf şarabın hüviyet aynında helak eder. İşte bunların tümü müttaki gruplarıdır. Bunlar “hiç…ebedi kalan” kimseler gibi olurlar mı? Bunların karşısında yer alıp tabiat cehenneminin derekelerine, hevanın kızgın sularından içmeye mahkum edilen kimseler gibi olurlar mı? 19-Şimdi bil ki, Allah’tan başka ilah yoktur.” Ve kendi günahların için istiğfar et, mü’min erkekler ve mü’min kadınlar için de mağfiret dile. Allah, dönüp dolaştığınız yeri de, durup kalacağınız yeri de bilir. 20-İman edenler diyorlar: “Bir sûre indirilse ya!” O vakit bir muhkem sûre indirilip, onda savaş zikredilince, kalplerinde hastalık olanları görüyorsun; sana ölüm baygınlığı hali geçirenin bakışı gibi bakıyorlar. Daha kötüsü başlarına (gelsin). 21-İtaat etmek ve güzel bir söz söylemek yeterliydi. İş kesinleştiği vakit Allah’a sadakat gösterselerdi, onlar için daha hayırlı olurdu. 22-Demek eğer yeryüzünde fesat çıkararak, akrabalık bağlarını kopararak siz dönecek miydiniz? 23-İşte bunlar o kimseler ki Allah, onlara lanet etmiş, kulaklarını sağır, gözlerini kör etmiştir. 24-Bunlar, Kur’ân’ı hiç düşünmediler mi? Yoksa kalplerinin üzerinde kilitler mi var? 25-Şüphesiz kendilerine hidayet belli olduktan sonra geriye dönenler, şeytan onları (vehimle) kötülüğe teşvik etmiş ve onları uzun emellere düşürmüştür.

MUHAMMED SURESİ • 1171

26-Bunun sebebi: Allah’ın indirdiğinden hoşlanmayanlar, çirkin gören müşriklere: “Biz size bazı işlerinde itaat edeceğiz.” Demişlerdi. Allah, onların gizli konuştuklarını bilir. “Bil ki, Allah’tan başka ilah yoktur.” Yani, muhakkak şunu bil ki; İlahlar yoktur ancak Allah vardır. “İlahe” müennes bir kelimedir manası ilahları çoğalttın oysa “Allah’dan başka ilah yoktur.” Yani tevhidde yakini ilmi gerçekleştir. Çünkü “BİL!” Emri; ilmin gereğini ortaya koymaktadır. Sonra da o ilmin yani tevhide ki yakiyn ilminin yolunu izle. Ancak öncelikle “kendi zenbin için istiğfar et!.. Çünkü sülukun sureti olan istiğfar, ilmi imandan öncedir, zanni imandan önce değildir Bunun nedeni de, imanda sebatı olmayanın süluk etmesine imkân olmamasıdır. Sebat ise ancak yakinle olabilir. Çünkü taklidi inancın değişmesi mümkündür. İster bedensel heyetlerle, ister nefsani veya kalbi sıfatlarla veya benlikle olsun bütün perdeler günahtır. Nitekim şöyle denmiştir: “Varlığın, başka hiçbir günahla mukayese edilmeyecek kadar büyük bir günahtır.” Şu halde burada bilmeye (ilme) yönelik emir vahdet müşahedesine teşviktir. Günahlarından (zenblerinden) istiğfar etmesine yönelik emir de; varlık kalıntısının ve benliğin zuhuru sırasında zattan uzaklaşmaya ilişkin bir teşvik, bir emirdir. “Mümin erkeklerin…” mağfiretlerini (bağışlanmasını) dile. Onları kemale erdir, irşad et. Hakk’a çağır. Tevhid yolunda süluk etmeye ilet. Bu ve benzeri ayetler gösteriyor ki Rasulullah’ın (s.a.v) Allah’da gerçekleştirdiği sülukunun büyük çoğunluğu Rasul olarak gönderilişinden ve Nübüvvetinden sonra gerçekleşmiştir. “Allah, gezip dolaştığınız yeri…bilir.” süluk esnasında bir mertebeden öbürüne, bir halden diğerine geçişinizi “ve duracağınız yeri…” bulunduğunuz makamı bilir ve nurlarını, yardımlarını buna göre size gönderir. 27-Ya o melekler, onların yüzlerine ve arkalarına vura vura canlarını alırken (can çekişmeleri) durumları nasıl olacak? “Ya melekler…canlarını alırken durumları nasıl olacak?” meleklerin canları alması nefis makamında bulunan, arz melekutu âlemine karışanlar için geçerlidir. Yani bu durumda nasıl bir çare bulacaklardır? Ya da arz melekleri canlarını alırken, ruhlarını acı vererek, elem

1172 • TEFSİRİ KEBİR / TE’VİLÂT

çektirerek, kutsi nurları yüzlerinden perdeleyerek, meylettikleri maddi lezzetleri arkalarında bırakarak kabzettikleri sırada halleri nice olacak? Çünkü nefsin yüzü kalbe bakan tarafıdır. Bu bakımdan, yüze vurmak, kalbe bakan tarafında nurlardan ve göz aydınlığı mahiyetindeki sıfat tecellilerinden alıkonarak acı verilmesi anlamındadır. Nefsin arkası ise, bedene bakan tarafıdır. Bu anlamda arkasına vurmak, süfli cihetin yasaklanması, tabii meyille, hevayla eğilim gösterdiği maddi lezzetlerin men edilmesi suretiyle acı verilmesi anlamındadır. Nefsin bunlardan alıkonması, kendisini bunlara ulaştıracak aletlerden yoksun bırakılması şeklinde gerçekleşir. 28-İşte (halleri) böyle… Bunun sebebi, Allah’ın gazabına sebep olacak şeylere tâbi oldular ve O’nu edecek şeylerden hoşlanmadılar, onların amelleri de (ecirleri de) boşa gitti. “Bunun sebebi…” iki yönden vurmanın, acı vermenin sebebi “Allah’ın gazabına sebep olacak şeylere tâbi olmaları”… yani “Allah’ı gazaplandıran şeylerin ardınca gitmeleridir. Günahlara, Allah’tan uzaklaştıran bedensel şehvetlere dalmalarıdır. Bu yüzden sırtlarından, arkadan darbe yemeyi hak etmişlerdir. “Onu razı edecek şeylerden hoşlanmamalarıdır.” Kendi sıfatlarından sıyrılıp O’nun sıfatlarıyla sıfatlanmaktan, O’nun tarafına yönelmekten, dolayısıyla, rıza ve yakınlık makamlarına ulaşmaktan hoşlanmamalarıdır. Bu da yüzlerinden darbeler yemeyi hak etmelerine neden olmuştur. 29-Yoksa o kalplerinde hastalık olanlar, Allah onların kinlerini hiç meydana çıkarmaz mı sandılar? 30-Dilersek muhakkak biz onları sana gösterirdik, sen de onları şüphesiz ki, simalarından tanırdın. Ve sen onları and olsun lakırdılı konuşma üslubundan tanırsın. Allah amellerinizi bilir. “Kalplerinde hastalık olanlar…mı sandılar?” nefsin heyetlerinin bedene sirayet etmesi, bedenin heyetlerinin nefse ulaşmasından daha hızlı gerçekleşir. Çünkü nefis, tesir etme özelliğine sahip melekuttandır ve beden etkilenme özelliğine sahip mülk âlemindendir. Bu yüzden, nefsani halleri gizlemek mümkün değildir. Öfke, acı ve sevinç heyetlerinin kişilerin yüzlerinden anlaşılması gibi. Ama kalplerin yakalandıkları en ağır hastalıklardan olan cehalet kişiyi aldatır, köreltir

MUHAMMED SURESİ • 1173

de kalbindeki hainliği, kini ve kıskançlığı gizleyebildiğini sanır. Oysa yüce Allah, bütün bunları yüzünün jest ve mimiklerinde, konuşmasının satır aralarında, dilinin kıvrımları altında orta yere serer. Nitekim Rasulullah (s.a.v) şöyle buyurmuştur: “Kişi tarafından gizlenip de Allah’ın onun dilinin kıvrımları arasında ve yüzünün jest ve mimiklerinde ortaya çıkarmadığı hiçbir şey yoktur.” “Sen onları simalarından tanırdın”… yani yüzlerinden tanırdın, ifadesinin anlamı budur. “And olsun ki sen onları konuşma tarzlarından da tanırsın…” Bundan dolayıdır ki şöyle söylenmiştir: “Bir kimse kilitli yetmiş kapının arkasındaki bir mahzende bir günah veya ibadet üzere gecelese yine de insanların diline düşer. Çünkü yapıp ettiği şey yüzünde, hareketlerinde ve duruşlarında zuhur eder. Melekeleri buna tanıklık eder.” 31-And olsun, Ta ki içinizde mücahidleri ve sabredenleri belirleyinceye kadar sizi imtihan edeceğiz. Size yapmış olduğumuz imtihanların haberlerini de verelim. 32-Muhakkak ki kafir olanlar ve Allah yolunda alıkoyucular, kendilerine huda belli olduktan sonra Rasul’e karşı gelenler, Allah’a asla hiçbir zarar veremezler. Ve O, onların amellerini heder edecektir. 33-Ey iman edenler! Allah’a itaat edin ve Rasul’e itaat edin!… ve böylece de amellerinizi boşa çıkarmayın, geçersiz kılmayın! 34-Muhakkak kafir olanları ve Allah yolundan çevirenler sonra kâfir olarak ölenleri… Allah, onları asla bağışlamayacaktır. 35-Artık siz üstün durumdayken; gevşeklik göstermeyin ve sulh’a da davet etmeyin. Allah, sizinle beraberdir ve sizin amellerinizi asla azaltmaz. 36-Dünya hayatı ancak bir oyun ve eğlenceden ibarettir. Eğer siz iman edip korunursanız size ecirlerinizi verir ve sizden mallarınızı istemez. 37-Eğer sizden onların (mallarınızın) hepsini ister de sizi zorlarsa cimrilik edersiniz de sizin bütün kininizi açığa çıkarır. 38-İşte siz bunlar, Allah yolunda harcamaya (infak’a) çağırılıyorsunuz. Sizden kiminiz yine cimrilik ediyor. Ama kim cimrilik ederse ancak kendi namına cimrilik yapmış olur. Allah, zengin (Ganiy)dir siz ise fakirsiniz. Eğer yüz çevirirseniz yerinize başka bir kavim getirir de sonra onlar sizin gibi olmazlar.

1174 • TEFSİRİ KEBİR / TE’VİLÂT

“And olsun…belirleyinceye…kadar sizi imtihan edeceğiz…” Allah’ın bilmesi iki kısımdır: biri kaza levhinde mücmel olarak, kader levhinde tafsili olarak bulunan ve bilinenden önce olan bilmedir. Beşeri nefislerden ve cüzi semavi nefislerden ibaret olup tafsili mazharlarda beliren ve bilinenden sonra olan bilmedir. Dolayısıyla belirleyinceye (bilinceye) kadar ifadesi, tafsili ilmimiz melekuti ve insani mazharlarda zuhur edinceye kadar anlamındadır ki ceza da bununla sabit olur. Allah, doğrusunu herkesten daha iyi bilir.

FETİH SURESİ • 1175

FETİH SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Biz sana doğrusu açtık; feth-i mubiyn’i (apaçık, parlak zafer) verdik… 2-Ki böylece Allah, geçmiş ve gelecek zenbini mağfiret eder, senin üzerindeki nimetini tamamlar, sana hidayet eder. 3-Allah, üstün zaferle sana yardım eder ki, Aziz’dir. “Biz sana doğrusu açtık; feth-i mubiyn’i… Hz. Rasulullah’ın (s.a.v) fetihleri üç kısımdır: Birincisi: Yakın fetihtir. Buna “İşte bundan önce size yakın bir fetih verdi.” (27) ayetinde işaret edilmiştir. Bundan maksat, nefis makamından yükselmek suretiyle kalp kapısının açılmasıdır. Bu da gaybi mukaşefelerle ve yakini nurlarla gerçekleşir. Müminlerin büyük bir kısmı da bu fethe ortaktır. Buna yüce Allah şöyle işaret etmiştir: “Seveceğiniz başka bir şey daha var: Allah’dan yardım ve yakın bir fetih.” (Saf, 13) “Onlara güven duygusu (sekine) vermiş ve onları pek yakın bir fetihle ödüllendirmiştir.” (18) Bu fetih, melekuti nurlarla ve sıfat tecellileriyle müjdelenmeyi de gerektirir. Nitekim “müminleri müjdele…” ifadesiyle buna işaret edilmiştir. Bir de yakini marifetlerin hasıl olmasını, kutsi hakikâtlerin açığa çıkmasını, keşfedilmesini gerektirir. Buna da şu ifadeyle işaret edilmiştir: “Yine onları elde edecekleri birçok ganimetlerle de mükâfatlandırmıştır.” (19) İkincisi: ruh nurlarının zuhur etmesi ve kalbin ruh makamına yükselmesi ile gerçekleşen apaçık, parlak fetih; Feth-i Mubiyn. Bu esnada nefis de kalp makamına yükselir. Ayrılmaz sıfatları da onu örter. Bu durum kalbin, kalbi nurlarla karanlık heyetlerden açılmasından öncedir. Bu esnada külli olarak nefyolur. “Böylece Allah, senin

1176 • TEFSİRİ KEBİR / TE’VİLÂT

geçmiş…zenbini mağfiret eder.” ifadesinin anlamı budur. Yani bir mertebe (menzil) de zenb (günâh / hata) olmayan bir üst mertebede zenb olabilir. Aynı durum bundan sonraki hadise için de geçerlidir. Bundan maksat da nurani heyetlerdir. Ki kalbi apaçık parlak nurlarla aydınlanma sonucu elde edilmişlerdir ve telvinler sırasında bunlarla zuhur eder ve hali gizlenir. İşte bu da “gelecek…” ifadesiyle işaret edilen günahlardır. Bu günah, yakın fetihle ortadan kalkmaz. Ama önceki günah, yakın fetihle ortadan kalkar. Çünkü kalbin makamı, ancak ruh makamına yükselmesi ve ruhun nurlarının kalbi istila etmesinden sonra tamamlanır. Bu esnada kalbin telvini zuhur eder ve nefsin telvini yok olur. Çünkü nefis külli olarak o sırada kalp makamındadır ve maddesi kesilir. Bu fetih esnasında ruhani müşahede ve gizli beraberlikler ganimetleri elde edilir. Üçüncüsü: Mutlak fetih. Buna da “Allah’ın yardımı ve fetih gelince.” (Nasr, 1) ayetiyle işaret edilmiştir. Bundan maksat da mutlak fena sonucu Vahdet kapısının açılması, zati müşahede ile cem aynına gark olunması ve Teklik nurunun zuhur etmesidir. Şu halde, burada sözü edilen fetih Feth-i Mubiyn orta yerde bulunmaktadır. Ve buna da dört şey terettüp etmektedir: Ayette sözü edilen bağışlanma. Sıfat nimetinin, cemal ve celal müşahedelerinin yukarıda sözü edildiği kalp makamının kemale ermesiyle tamamlanması… sıfatlarda süluk etmek suretiyle zati vahdet yoluna hidayet edilme ve sıfatlarına nurani perdelerinin açılması, benlik fenasına ulaşıncaya kadar ince bulutunun dağılması. Bağışlanmış varlık şeklindeki üstün zafer ve fena sonrası miras alınan “Azîz’dir”… Hakkani teyit. 4-O’dur mü’minlerin kalplerine güven (sekinet) indiren… imanlarını bir kat daha arttırsınlar diye… Semavat ve arz’ın orduları Allah’ındır. Allah, Aliym’dir, Hakiym’dir. “ …Güven indiren O’dur…” Güven dediğimiz (sekine)den maksat kalp nurudur. Kalp, onunla şahidiyetinde sükunet bulur, mutmain olur. Sekine, ilmelyakinden sonraki aynelyakinin kaynaklarından biridir. Adeta lezzet ve neşeyle karışık bir yakini vicdandır. “…Bir kat daha arttırsınlar diye…” vicdani, zevki ve ayni olarak “imanlarını” arttırıp yüceltsinler diye…

FETİH SURESİ • 1177

“Semavat…orduları Allah’ındır.” Kutsi nurlardan, ruhani yardımlardan oluşan semavi ordular “ve arz’ın…” nefsani sıfatlardan, beşeri kuvvetler gibi arzi melekutlardan oluşan orduları Allah’ındır. Bu ordular, Allah’ın dilemesi uyarınca birbirlerine galip gelirler. Nitekim, onların kalplerinde semavi ruhani melekutlar nefsi arzi kuvvetlere sekinenin indirilmesiyle galip gelmiştir. Arzi ordular da düşmanlarının kalplerinde semavi kuvvetlere galip gelmişlerdir. Bu yüzden, onların düşmanları şüphe içine düşmüşlerdir. “Allah Aliym’dir” bilendir… gizli sırlarını, istidatlarının gereklerini, ilk grubun fıtratlarının sıfatlarını ve ikinci grubun nefislerinin paslanmışlığını bilir. “Hakiym’dir.” Her şeyi bir hikmetle yapandır. Orduları birbirine galip getirmesi hikmet uyarıncadır ve isabetlidir. 5- (İşte bu sekine) Erkek ve kadın mü’minlerin, altlarından nehirler akan, ebedi olarak kalacakları cennetlere dahil olmaları ve onlara mağfiret etmesi (günahlarını örtmesi) içindir… Bu, Allah’ın katında büyük bir kurtuluştur. “Mümin erkeklerle mümin kadınları…koyması…içindir…” sekineyi indirerek onları “cennetlere…” altlarında ilim, tevekkül, rıza ve marifet gibi hal ilimlerinden, makamlardan, hakikâtlerden ve irfandan oluşan ırmakların aktığı sıfat cennetlerine koyması içindir. “Onlara mağfiret etmesi içindir” nefislerin sıfatlarından ibaret günahlarını örtmesi, affetmesi içindir. “Allah katında…bir kurtuluştur…” yakınlaştırılmış mukarrebinin derecelerine ulaşmak “büyük” bir kurtuluştur fiil cennetlerine oranla… 6-Bir de münafık erkeklere ve münafık kadınlara, müşrik (Allah’a ortak koşan) erkeklere ve kadınlara; Allah hakkında kötü zan da bulunanlara azap etmesi içindir ki, kötülük girdabı (çemberi) başlarına döndü… (Çünkü) Allah, onların aleyhine ğadab etmiş, onları la’netlemiş, kendilerine cehennem hazırlanmıştır… orası, ne kötü dönüş yeridir. “Bir de münafık erkeklere ve münafık kadınlara…azap etmesi içindir.” İstidatlarını iptal eden, işledikleri fiillerle sıfatlarını kirleten, melekelerini köreltenlere “müşrik erkeklere ve kadınlara” müşrik yani Allah’a ortak koşan erkeklere ve ortak koşan kadınlara; reddedilen, Hakk’ın yanından kovulan bedbahtlara azap etmesi içindir. Bunların

1178 • TEFSİRİ KEBİR / TE’VİLÂT

zahiren müminlere muvafakat etmeleri mümkün değildir. Çünkü bunlarla müminler arasında hakiki tezat vardır. Fıtratları gereği temel ve özde bir düşmanlık mevcuttur. “Allah hakkında kötü zanda bulunan” kimselerdir bunlar. şüphe içindedirler. Nefisleri perdeler yüzünden kararmıştır. “Kötülük çemberi başlarına gelsin…” dünyada öldürülme, helak olma ve zelil olma gibi türlü olaylarla azaba uğrasınlar. “Allah onlara ğadap etmiş…” kahır sıfatıyla ezip perdelemiştir. “lanetlemiş” tir. Ahirette kovarak dergâhından uzaklaştırmıştır. “Kendilerine hazırlanmıştır.” türlü azab. 7-Semavat’ın ve arz’ın orduları Allah’ındır. Allah, Aziz’dir, Hakiym’dir. 8-Muhakkak biz seni şahîd, müjdeleyici ve uyarıcı olarak gönderdik. 9-Ki, Allah’a ve O’nun Rasulu’ne iman ediniz, O’na yardım edin ve Ona tazim edin, sabah ve akşama yakın zamanlarda O’nu tesbih edin.. 10-Muhakkak sana biat edenler ki, ancak onlar; Allah’a biat etmişlerdir. Allah’ın kudret eli onların ellerinin üzerindeydi. Kim bozarsa ancak kendi aleyhine bozmuş olur. Kim de Allah’la olan ahdine vefa gösterirse, Allah ona çok büyük bir mükafat verecektir. “Semavat’ın…orduları Allah’ındır…” Bu ifadenin bir kez daha tekrarlanmasının nedeni, müminlerin aksine, münafıklar ve müşrikler açısından arz ordularının semavi ordulara galip geldiğinin çok güçlü olduğunun vurgulanmasıdır. Önceki ayette geçen “Aliym’dir” (bilendir…) ifadesi yerine burada “Aziz’dir…” ifadesi kullanılmıştır. Ki kahır ve ezme anlamı tekrarlanmış olsun. Çünkü bilme lütuf kapsamına girerken izzet kahır kapsamına girer. “Muhakkak ki sana biat edenler…” bu biat, fıtratın başlangıcında kullardan alınan ezeli misakın bir neticesidir. Ona yapılan biatın Allah’a yapılmış olmasına gelince, Nebî varlığı itibariyle fena bulur ve Allah onu zatında, sıfatlarında ve fiillerinde tahakkuk ettirir. Dolayısıyla, Nebî’den sadır olup O’na nispet edilen her şey Allah’dan sadır olmuştur ve Allah’a nispet edilir. Bu yüzden Nebîye biat etmek Allah’a biat etmektir. Bu biatın fıtri misakın bir neticesi olduğunu söyledik; çünkü Nebiyle onlar arasında hemcinslik, asli uyum olmasaydı, bu biat gerçekleşemezdi.

FETİH SURESİ • 1179

Böyle bir durumda biatı gerektiren sıcaklık ve sevgi mevcut olmayacaktı, hemcinslik diye bir şey olmayacağı için. Bu, onların fıtratlarının sağlam olduğunun, asli sıfatları üzere varlığını devam ettirdiğinin de delilidir. “Allah’ın eli…” Rasulü’nün şahsında zuhur eden ve en büyük isminden (ismi a’zam) ibaret olan kudret eli “onların ellerinin üzerindedir…” yani Rasulün elinde tebarüz eden kudreti, onların elleri suretinde tebarüz eden kudretlerinin üzerindedir ve biatlarını bozdukları zaman kendilerine zarar verir, biatlarına bağlı kaldıkları zaman da onlara yarar sağlar. “Kim…bozarsa…” fıtratının sıfatlarını kirletmek, varoluşunun heyetlerini perdelemek, nefsinin sıfatlarının karanlığının kalbinin nuruna galip gelmesine yol açarsa, böylece ahde muhalefet sonucunu doğurmak suretiyle en büyük ahdi çiğnerse “ancak kendi aleyhine bozmuş olur.” Ahdini bozmasının zararı kendisine döner, başkasına değil. Çünkü asli fıtratının düzeyinden aşağı düşmüştür, bedensel karanlıklar içinde perdelenmiştir. Ruhani lezzetlerden mahrum kalmıştır. Nefsani acılarla azap çekmektedir. İşte gerçek münafıklık budur. “Kim…vefa gösterirse…” fıtrat nuru üzere kalmayı sürdürerek ahde vefa gösterirse “ Allah ona büyük bir mükâfat verecektir.” Sıfat tecellileri ve müşahede lezzetleri suretinde onu ödüllendirecektir. Bu yüzden ayetlerde işaret edilen biata “Rıdvan biatı” adı verilmiştir. Çünkü rıza, kulun iradesinin Allah’ın iradesinde fena bulmasından ibarettir. Bu da eksiksiz sıfat fenasıdır. 11-Araplardan (bedevilerden) seferden geri bırakılanlar sana diyecek: “Bizi mallarımız ve ehlimiz (çoluk çocuğumuz) alıkoydu, artık bizim için mağfiret dile.” Onlar, kalplerinde olmayan şeyi dilleriyle söylüyorlar. De ki: Şayet Allah, size bir zarar dilerse, yahut fayda murad ederse… sizin için Allah’dan (başkası) kim bir şeye malik olabilir? Hayır, doğrusu Allah yaptıklarınızdan haberdardır. 12-Doğrusu siz zannettiniz ki; Rasulullah ve mü’minler ailelerine ebedi olarak bir daha dönmeyecekler. Böylece bu düşünce kalplerinizde süslenildi de, kötü zanda bulundunuz ve helâk olmayı hakkeden bir kavim oldunuz. 13-Kim Allah ve Rasulü’ne iman etmezse, şüphesiz biz kâfirler için çılgın bir ateş hazırladık.

1180 • TEFSİRİ KEBİR / TE’VİLÂT

14-Semavat’ın ve arz’ın mülkü Allah’ındır. O dilediği kimseye mağfiret eder ve dilediğini de azaba terk eder. Allah çok bağışlayan Ğafur’dur, merhamet sahibi (Rahiym)dir. 15-Ganimetleri kalkıp almaya gittiğiniz vakit seferden geri bırakılan araplar (bedeviler): “Bizi bırakın, size tâbi olalım. Diyecek… Allah’ın kelamındaki hükmü değiştirmek isteyeceklerdir. De ki: Siz bizim ardımızdan asla gelmeyeceksiniz. Allah, bundan önce hakkınızda böyle buyurdu. Hemen diyecekler: “Hayır! Siz bizi kıskanıyorsunuz.” Doğrusu pek azı müstesna onlar anlayışları az olanlardır. 16-Seferden geri bırakılan Araplar’a (bedevilere) de ki: Siz ilerde çok kuvvetli, şedit bir kavme cihat için çağırılacaksınız onlarla ya harp edeceksiniz veya onlar müslüman olurlar. Eğer emre itaat ederseniz Allah size güzel bir ecir verir. Eğer bundan önce döndüğünüz gibi yüz çevirir dönerseniz Sizi elim bir azapla azaplandırırız. 17-Köre, topala ve hasta olana zorlama yoktur. Kim Allah ve Rasulüne itaat ederse onu altından nehirler akan cennetlere koyar. Ve kim de yüzçevirirse onu acıklı bir azapla azaplandırır. 18-And olsun ki o ağacın altında sana biat ederlerken Allah, o müminlerden razı olmuştur. Onların kalblerindeki doğruluğu bildi, üzerlerine huzur ve sekine indirdi ve onlara feth-i kariyb’i (yakın bir fetih) bahşetti. 19-Ve elde edecekleri birçok ganimetle de mükâfatlandırdı. Allah Azîz’dir, Hakîm’dir. Yüce Allah’ın fıtratlarına muttali olmasından dolayı bu sevabın tahakkuk etmesi için şöyle buyrulmuştur: “And olsun ki o ağacın altında sana biat ederlerken Allah, o müminlerden razı olmuştur.” Çünkü onların kalblerindeki doğruluğu, ahde vefa gösterme azmini ve yukarıda zikredilen nuru koruma kararlılığını bilmiştir. “Onlara güven duygusunu vermiştir.” Sıfat nuru tecellisinin parıldayışıyla üzerlerine sekine indirmiştir. Bu, zati nurun üzerindeki kemal nurudur. Bununla da yakin gerçekleşmiştir: “onlara feth-i kariyb (yakîn bir fetih) bahşetti.” Surede sözü edilen büyük fetihle onları ödüllendirmiştir. Böylece rıza makamını elde ettiler, kendilerine verilen ödüle razı oldular. Eğer bundan önce Allah onlardan razı olmasaydı, onların bu ödüle razı olmaları mümkün

FETİH SURESİ • 1181

olmayacaktı. “Elde edecekleri birçok ganimetle de mükâfatlandırdı.” Sıfat ve isim ilimlerinden oluşan birçok ganimeti bahşetti onlara. “…Allah Azîz’dir”…” Onun kudreti onların güçlerinin üstündedir. “Hakîm’dir” Hikmet sahibidir… çünkü bu apaçık kahrı bu gizli lütuf içinde saklamıştır. Bilindiği gibi “Allah’ın eli onların ellerinin üstündedir.” ifadesinin zahiri kahır ve tehdittir. Bundan da “Allah, o müminlerden razı oldu.” ifadesinin anlamı hasıl olmuştur ki bu, sırf lütuftur. 20-Allah size elde edeceğiniz pek çok ganimetler de vaat buyurmuştur. Şimdilik bunu size peşin vermiş, insanların kötü niyet elini sizden çekmiştir ki, mü’minler için ibret olsun ve sizi sırat-ı mustakiym’e hidayete eriştirsin diye. 21.22-Size henüz takdir edilmemiş başka verilecek şeyler de var… Allah’ın ihata ettiği ganimetler. Allah, herşey’e Kadir’dir. Eğer kâfirler sizinle savaşsalardı mutlaka arkalarını döner kaçarlardı. Sonra da ne bir koruyucu ne de bir yardımcı bulamazlardı. 23-Allah’ın daha önceden süre gelen sünneti budur. Allah’ın sünnetinde asla bir değiştirme bulamazsın. 24-Mekke’nin ortasında (karnında) size onlara karşı bir zafer verdikten sonra onların elini sizin üzerinizden çeken ve sizin ellerinizi de onlardan çeken O’dur. Allah, Basîr (bütün yaptıklarınızı algılayan, gören)dir. 25-Onlar, o kimseler ki kâfir olup sizi Mescidi Haram’dan men ettiler, hediye kurbanlıkları beklettiler, yerine ulaşmasını men ettiler… Eğer onların içinde tanımadığınız (bilemediğiniz) bir takım mü’min erkek ve mü’min kadınları çiğneyerek ezmeniz olmasaydı… ki, bundan (bilginiz olmamasına rağmen) size bir vebal isabet etmiş olurdu.. (İşte bu savaşı önlememizin sebebi) dilediğini rahmetine koymak içindir… Eğer onlar kâfirlerden ayrılabilselerdi onlardan küfredenleri muhakkak elim bir azaba duçar ederdik. 26-O vakit kâfirler, kalplerinde taassup gayretini kaynattılar. O, cahillikten gelen taassuptu. Allah da Rasulü’nün ve mü’minlerin üzerine huzur ve sekinetini indirmiş ve onlara takva kelimesinin manasını ilham buyurmuştu. Onlar da buna layık ve ehildiler. Ve Allah her şeyi en iyi bilen Alîm’dir.

1182 • TEFSİRİ KEBİR / TE’VİLÂT

27-And olsun Allah, Rasulü’ne rüyasını hakk (hakikatini) olarak gösterdi, tasdik etti. İnşallah başlarınızı traş etmiş veya kısaltarak emniyet içinde mutlaka Mescidi Haram’a korkusuzca gireceksiniz… Allah, sizin bilmediklerinizi bildi. Bu fetihten önce yakın bir fetih yaptı. 28-O, Rasulu’nü hidayet ve hak dinle gönderdi. Ta ki onu bütün dinlere üstün kılsın. Şahid olarak Allah yeter. 29-Muhammed Allah Rasulu’dür. Onunla beraber bulunanlar kâfirlere karşı çok şiddetlidirler. Kendi aralarında merhametlidirler. Onları rüku ederken, secde ederken görürsün. Allah’tan fazlı ihsanını ve rızasını talep ederler. Onların simaları nurlu ve secde eserleri yüzlerinde parlar. Bu onların Tevrat’da ki vasıflarıdır. Onların İncil’de ki vasıfları da şöyledir: Ekine benzer; o filizlerini çıkarmış sonra kuvvetlendirmiştir, sonra irileşip kalınlaşmış sonra gövdesi üzerine doğrulmuştur… Çiftçilerin hoşuna gider. Bu benzetme kâfirleri kızdırmak içindir. Allah, iman edip salih amel işleyenlere vaat buyurmuştur, Onlar için mağfiret ve çok büyük ecir vardır. “Allah size, elde edeceğiniz birçok ganimet vaat etmiştir.” Zat tevhidi ilimlerinden oluşan nice ganimetler vaat etmiştir. “İşte şunları hemen vermiş ve …ellerini sizden çekmiştir.” sıfatlarınız anlamındaki insanların ellerini sizden çekmiştir. “ Ki bu…bir işaret olsun.” Şahitlik eden bir kanıt olsun “ müminlere…” zatın tevhidine dair bir işaret olsun. “ Sizi…iletsin.” Onu bildikten sonra yolunda süluk etmeye iletsin. “başka…var.” O’nun başka ilimleri de var ki sizin O’nda fena bulmanızdan ve fena sonrası beka bulmakla tahakkuk etmenizden sonra zatının aynından ibaret ilimlerdir. “henüz elde edemediğiniz.” çünkü bu ilimler ancak Onun içindirler. “ ki onlar Allah’ın bilgi ve kudreti dahilindedir.” O’ndan başkası bunları ihata edemez. “Allah, her şeye…” bütün malumata “ Kadirdir.” … Allah doğrusunu herkesten daha iyi bilir.

HUCURÂT SURESİ • 1183

HUCURÂT SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Ey iman edenler! Allah ve O’nun Rasulü’nün önüne geçmeyin. Allah’dan korkun ve sakının. Muhakkak Allah, hakkı ile işiten (Semî)dir, her şeyi bilen (Alîm)dir. 2-Ey iman edenler! O Nebî’nin sesinden daha üste bir sesle sesinizi yükseltmeyin. Birbirinize bağırır gibi ona bağırarak konuşmayın. Sizin haberiniz olmadan amelleriniz boşa gider. 3-Muhakkak Allah’ın Rasulullahın yanında seslerini kısanlar var ya, işte onlar, Allah’ın takva için kalplerini imtihan ettiği kimselerdir. Onlar için mağfiret ve büyük bir ecir vardır. 4-Sana hücrelerin arkasından bağıranlar yok mu? Onların çoğu akılları ermeyenlerdir. 5-Eğer onlar sebretselerdi Sen onların yanlarına çıkınca kadar Elbette onlar için hayırlı olurdu. Allah çok bağışlayan merhamet sahibidir. Ey iman edenler! Eğer bir fasık size haber getirirse Onu hemen araştırın 6-Bilmeyerek bir kavme sataşırsınız Sonrada yaptığınıza pişman olursunuz. “Ey iman edenler! Allah’ın ve Rasulü’nün önüne geçmeyin.” Burada huzur ehlinden zahir ve batın edebini cem etmeleri isteniyor. İlahi huzurda ve Nebevî huzurda mutlak öne geçme nehyediliyor yani yasaklanıyor. Bu yasak söz, fiil, nefis konuşması, sıfatlarla ve zatla zuhur etmek suretiyle belirginleşen öne geçmeyi kapsar.

1184 • TEFSİRİ KEBİR / TE’VİLÂT

Allah’ın her isminin huzuru için bir edep vardır. Ve Allah’ın bu isminin tecellisine mazhar olan kişinin, bu edebi gözetmesi gerekir. Ve her makamın mertebenin ve halin bir edebi vardır, bu makam ve hal sahibinin bu edebi gözetmesi bir zorunluluktur. Fena makamında Allah’ın huzurunda öne geçmek, zat huzurunda benlikle zuhur etmektir. Mahv makamında öne geçmek, isimler huzurunda müşahede edilen sıfata karşılık bir sıfatla zuhur etmektir. tecellisi

Rıza makamında iradesiyle zuhur etmek, mürid isminin tecellisi huzurunda iradeyi müşahede etmektir. İlim huzurunda teslim makamında itiraz mahiyetinde ilmiyle zuhur etmektir. Acizlik makamında ve kadir isminin müşahedesinde celadetle zuhur etmektir. Murakebe makamında ve mütekellim isminin müşahedesinde nefis sözleriyle zuhur etmektir. Dilediğini yapan (el-faal) huzurunda tevekkül ve fiillerden sıyrılma makamında fiille zuhur etmek gibi… Bütün bunlar Allah’a karşı takınılması gereken batın edebi ihlal anlamına gelir. Allah’a karşı takınılması gereken zahir edebin ihlali ise, azimetleri terk edip ruhsatları işlemek, mübah olan fuzuli söz ve fiilleri işlemek şeklinde olur. Rasulün huzurunda takınılması gereken zahir edebi terk etmek suretiyle öne geçmek ise, konuşmada, yürümede önüne geçmek, sesini yükseltmek, odaların gerisinde ona seslenmek, onunla beraber oturmak, yanında beklemek, konuşmaya dalmak, izin almadan yanına girip çıkmak şeklinde olur. Rasul huzurunda takınılması gereken batın edebin ihlali ise, bir hususta Rasulün kendisine uymasını ummak ve Onun hakkında kötü zan beslemek şeklinde olur. Allah’ın hükmünü ve Rasul’ün hükmünü bilmeden önce emir ve yasaklarla ilgili olarak aykırı bir davranış içine girmek, bir şey yapmak ise, huzur ehlinin değil, gaybet ehlinin sui edebi (kötü edeb) olarak nitelendirilir.

HUCURÂT SURESİ • 1185

“Allah’dan ittika edin”… bu öne geçmelerin tümü hususunda Allah’dan sakının, korkun! Çünkü Allah’tan hakkıyla korkan bir kimseden sözü edilen hususlarla ilgili bu tür öne geçmeler sadır olmaz. “Muhakkak, Allah Semi’dir…” zahir edep kapsamında sözlü öne geçmeleri ve batın edep kapsamında kendi kendine konuşmayı, nefis sözlerini işitir. “ Alîm’dir…” fiilleri, vasıfları ve varlık bakiyesiyle zuhur etmeleri bilir. 7-Bilin ki sizin içinizde Allah’ın Rasulü vardır. Şayet bir çok işte o size uysaydı siz sıkıntıya girerdiniz. Lakin Allah, size imanı sevdirdi ve onu kalbinizde ziynetledi güzelleştirdi. Ve küfrü, fıskı ve isyanı size çirkin gösterdi. İşte bunlar (rüşd’e) kemale erenlerin kendileridir. 8-Bu Allah’dan lütuf ve bir nimettir. Allah, Alîm ve Hakîm’dir. “Bilin ki, içinizde Allah’ın Rasulü vardır.” Bir müminin Rasulün kendisine uymasını temenni etmesi, nefsinin sıfatlarıyla zuhur etmesinin ifadesidir ve Rasulden ve kemalinden perdelenmesi anlamına gelir. Bu ancak iman zayıflığından, kalbin nefsin arzularıyla kirlenmesinden, nefsin şehvetlere meyletmek suretiyle kalbi istila etmesinden ve hevalarını egemen kılmak suretiyle zatı kaplamasından ileri gelir. Bu yüzden “şayet o…size uysaydı…” ifadesiyle “Allah size imanı sevdirmiş” ifadesi arasında “lakinne” (fakat) lafzına yer verilmiştir. Bu da ruhun saflığından ve fıtratın hâlâ asli nuru üzere olmasından dolayıdır. “Onu kalbinizde ziynetledi güzelleştirdi”… ruh nurlarını kalbe yönelterek onu aydınlatması, faydalı melek ilhamlarına hazırlaması, hükümlerine teslim olup boyun eğmesini sağlaması suretiyle imanı size çekici kılmıştır, böylece imanı gönlünüze sindirmiştir. “Küfrü…size çirkin göstermiştir.” Dinden perdelenmeyi, “ fıskı” hevanın arzusuyla şehvetlere meyletmeyi isyan ederek şeytana tabi olmayı size çirkin göstermiştir. Çünkü nefisleriniz kalbin nuruyla aydınlanıp ona tabi olmuştur, emrine tabi olmakla da ismet melekesinden yararlanmıştır. İsmet, nefiste bulunan nurani bir melekedir ki bu meleke bulunduğu sürece nefsin isyana yönelmesi imkânsızlaşır. Bütün bunlar da ruhun gücünden ve kalp ve nefse fıtri nuruyla egemen olmasından ileri gelir. Bunların aksi olan durumların tümü de rasulün kendilerine itaat etmesini temenni edenlerde mevcut olur. Bu da nefsin gücünden, kalbi istila





1186 • TEFSİRİ KEBİR / TE’VİLÂT

etmesinde ve onu ruhtan perdelemesinden ileri gelir. “İşte…bunlar…” imanın sevdirilmesi ve gönüllerine sindirilmesiyle, günahların kendilerine çirkin gösterilmesi haliyle vasfedilen bu kimseler rüşd’e erenler “doğru yolda olanlar” dır. Dosdoğru yol üzere sebat edenler onlardır; onların özelliklerinin aksine, sahip olan kimseler değil. “Bu, Allah’tan bir lütuftur…” ezelde onlara yönelik inayetinin sonucudur bu. Bu da onların ruhani ve istidadi hidayete sahip olmalarını sağlamıştır, ki ebedde bu kemallere sahip olmalarını sağlayan da bu ezeli istidatlarıdır. “ …Nimettir…” bu asli hidayet doğrultusunda amel etmelerini sağlamıştır. İstidatlarına uygun rüşd kemalat bahşetmiştir. Bu sayede ismet melekesini edinmişlerdir. O da günahtan tiksinmeyi gerektirmiştir. “Allah alimdir…” onların istidatlarının hallerini bilir “hakimdir…” istidatlarına layık oldukları, uydukları şeyleri hikmeti uyarınca indirir. 9-Eğer mü’minlerden iki grup savaşılarsa hemen her ikisinin arasını bulun. Eğer ikisinden biri diğerine tecavüz ederse tecavüz edenle savaşın Allah’ın emrine dönünceye kadar. Eğer dönerse yine aralarını adaletle bulun ve adil davranın, muhakkak ki Allah, adil davrananları (muksitleri) sever. 10-Mü’minler ancak kardeştirler. O halde iki kardeşinizin arasını düzeltin. Allah’tan sakının ve korkun ki, merhamet olunasınız. 11-Ey iman edenler! Bir kavim başka bir kavim ile alay etmesin, olur ki onlar, kendilerinden daha hayırlı olabilirler. Bir takım kadınlar diğer kadınlarla alay etmesinler, olur ki onlar, kendilerinden daha hayırlı olabilirler. Birbirinizi ayıplamayın ve kötü lakap takmayın. İmandan sonra fasıklıkla adlanmak ne kötü bir isimdir. Kim tövbe etmezse işte zalimlerin ta kendileridir. 12-Ey iman edenler! Zandan çokça sakının. Gerçekten zannın bir kısmı şirkdir. Birbirinizi araştırıp casusluk yapmayın, birbirinizin gıybetini yapmayın. Sizden biriniz hiç ölmüş kardeşinin etini yemeyi sever mi? Tâbi bundan tiksindiniz… Allah’dan ittika edin. Muhakkak Allah, Tevvaburrahîm’dir. “Eğer mü’minlerden iki grup…” savaşmak ancak dünyaya meyletmekle, hevaya dayanmakla, süfli cihete kapılmakla ve cüzi isteklere yönelmekle olur. Islah ise, nefisteki adalet/denge unsurunun ayrılmaz özelliğidir. Bu ise vahdetin gölgesi olan sevginin gölgesidir. Bu yüzden muvahhid olan müminlere, birbirlerine saldırmaları durumunda,

HUCURÂT SURESİ • 1187

aralarını ıslah etmeleri ve saldırıya ve azgınlığa devam etmesi durumunda da haddi aşan (bağy) olanla savaşmaları emredilmiştir. Eğer “biri…saldırırsa” bu tutumundan vazgeçinceye kadar onunla savaşın. Çünkü azgınlık Hakk’ın zıddıdır, Hakk’ı savama (örtme) özelliğine sahiptir. Nitekim, Ammar b. Yasir (r.a) ilerlemiş yaşına rağmen Muaviye’nin ordularına karşı savaşmaya çıkmıştı. Bunu yapmakla o, Muaviye ordularının bağy (azgın) olduğunun bilinmesini amaçlamıştı. Ayetin ikinci kısmında bağy olan tarafın ıslahı ifadesinin adaletle kayıtlandırılmasının nedeni şudur: Çünkü iki tarafın bagyı, azgınlığı göğüsleri kızdırır, nefisleri zulmetmeye tahrik eder. Bu yüzden, ayette bu davranış nehyediliyor yani yasaklanıyor. Çünkü ıslahın muteber bir fazilet olması için, nefisle değil kalp ile ve zulmü ortadan kaldırmaya yönelik salt adalet gereğince olması gerekir, başka bir gaye için değil. Kabile taassubu ve hamiyet duygusu, dünyevi maslahatın gözetilmesi gibi amaçlara yönelik olmaması lazım gelir. Bu yüzden “muhakkak ki Allah, adil davrananları sever…” buyrulmuştur. Yani, İlahi sevgiye mazhar olmak; adil olmaya bağlıdır. Buna göre ıslah adaletten kaynaklanmıyorsa, sevgiden de kaynaklanmıyordur. Sevgiden kaynaklanmıyorsa, Allah da onları sevmez. Çünkü Allah’ın onları sevmesi, onların adaleti ve müminleri sevmelerine bağlıdır. Eğer müminleri severlerse Allah da onları sever. Nitekim, şöyle buyurmuştur: “Allah onları sever, onlar da Allah’ı severler.” Eğer Allah’ı sevselerdi müminleri ve adaleti de severlerdi. Sonra en aşağı derecesi tevhid ve amel olan imanın müminler arasında gerçek kardeşliğin olmasını gerektirdiğini açıklıyor. Çünkü müminler arasında asli uyum ve fıtri yakınlık vardır. Bu da şekli yakınlıkla ve doğum mensubiyetiyle birlikte mukayese kabul etmez derecede artar. Bunun nedeni de vahdet cemi aynında ruhani bütünleşmeyi gerektiren kalbi sevgiyi doğurmasıdır. Burada söz konusu olan nefsani sevgi değildir. Nefsani sevgi, et ve kan olarak uyuşmaktan kaynaklanır. Dolayısıyla, en azından adaletin gereği ve iki hasletinden biri olan ıslahı gerçekleştirmeleri lazımdır. Çünkü fıtratın dışına çıkmasalardı, fıtratlarını hayatın örtüleriyle kirletmeselerdi savaşmazlardı, ihtilafa düşmezlerdi. Bu yüzden, hakiki kardeşliğin ayrılmaz özelliği olan rahmet, acıma ve şefkât uyarınca safiyet ehlinin iki tarafı ıslah etmeleri, onları safiyete döndürmeleri gerekir.

1188 • TEFSİRİ KEBİR / TE’VİLÂT

“Allah’dan korkun…” hayatın gereği, ifsada razı olma ve vahdetin perdelenmişliğine delalet eden sevginin azlığından dolayı ıslahı terk etme şeklinde belirginleşen fıtratı kirletme, asli nurdan uzaklaşma yolunu tutmaktan sakının. “Ki esirgenesiniz…” istidadın saflığına uygun kemal nurunun eklenmesi suretiyle bağışlanasınız. Bundan sonra “muhakkak ki Allah yanında en değerli olanınız, O’ndan en çok korkanınızdır.” ifadesine kadar anlatılan yasaklar, tevhidi imanın ayrılmaz özelliği olan adaletin karşıtı zulüm kapsamına girerler. 13-Ey insanlar! Muhakkak biz sizi erkek ve dişiden yarattık. Ve sizi milletlere ve kabilelere ayırdık ki birbirinizi tanıyasınız. Gerçekten Allah’ın indinde (katında) en ekreminiz (üstün olanınız, şerefliniz), Allah’tan en çok korkup sakınan (muttakîn) olanınızdır. Muhakkak Allah, Alîm’dir (her şeyi bilir) ve Habîr’dir (her şey’den haberdardır). 14-Araplar (Bedeviler) “Biz iman ettik” dedi. De ki: Daha iman etmediniz lakin “Bizler müslüman olduk.” deyin… İman, sizin kalplerinize tam girmedi. Eğer Allah’a ve O’nun Rasulü’ne itaat ederseniz sizin amelinizden hiçbir şey eksiltmez. Muhakkak Allah, Ğafur’dur (çok bağışlayandır), Rahîm’dir (merhamet sahibidir). “Muhakkak ki Allah yanında en değerli olanınız, O’ndan en çok korkanınızdır.” ifadesinin anlamı şudur: Soyda, kan bağında bir üstünlük yoktur; çünkü herkes beşeriyet noktasında eşittir; herkes aynı erkek ve dişiden türemiştir. Milletlerin ve kabilelerin farklılığı da mensubiyet açısından tanışmak içindir, övünmek, üstünlük taslamak için değil. Çünkü bu rezillik kapsamına giren bir durumdur. Üstünlük ve şeref (ekremiyet) ise ancak takvanın da temeli olan rezilliklerden sakınma ile elde edilir. Sonra takvanın mertebesi arttıkça o takvanın sahibi de Allah katında daha üstün, daha değerli ve daha aziz olur. Dolayısıyla, şeriatın zahiri örfünde günah olarak nitelendirilen şeri yasaklardan sakınan kimse facirden daha üstündür. Cehalet, cimrilik, aç gözlülük, ihtiras ve korkaklık gibi ahlaki rezilliklerden sakınan kimse, sayılan bu günahlardan uzak kimseden daha üstündür. Tevekkül ve Hakk’ın fiillerini müşahede yoluyla tesir ve fiili başkasına nispet etmekten sakınan kimse, ahlaki faziletler edinmek üzere çabalayan, başkasının tesiriyle hazırlanan, halkın fiilleri görmekten dolayı Hakk’ın fiillerinin tecellilerinden perdelenen fazıl kimseden üstündür. Rıza ve sıfatların

HUCURÂT SURESİ • 1189

mahvı makamında sıfatlardan sıyrılmak suretiyle sıfat perdelerinden sakınan kimse, sıfatlar yüzünden Hakk’ın sıfatlarının tecellilerinden perdelenen fiil tevhidi makamındaki mütevekkilden üstündür. Özel varlıktan, yani günahların aslı olan benliğinden fena yoluyla sakınan kimse de bunların tümünden üstündür. “Muhakkak, Allah Alîm’dir.” Takvanızın mertebelerini bilir. “Habîr’dir” Üstünlüklerinizden her şey olandan haberdardır. 15-Mü’minler ancak o kimselerdir ki, Allah ve O’nun Rasulü’ne iman ederler sonra imanlarında şüpheye düşmezler ve Allah yolunda malları ve canları ile cihat etmişlerdir. İşte sadıklar ancak onlardır. 16-De ki: Siz Allah’a dininizi mi öğretiyorsunuz? Allah, semavat’da ne varsa, arz’da ne varsa hepsini bilir. Allah her şeyi hakk ile bilendir. 17-İslam olduktan sonra sana mihnet ediyorlar… De ki: Müslüman olduğunuzu bana mihnet edip durmayın… Doğrusu İslam dinin imanı ile size hidayet buyurduğu için Allah size mihnet eder… Eğer siz sadık kimselerseniz. 18-Muhakkak Allah semavat’ın (göklerin) ve arz’ın (yerin) gaybını bilir. Allah sizin yaptığınız şeyleri gören (Basîr)dir. “Müminler ancak…” daha önce iman ile İslam’ın farklı olduğu, imanın içsel ve kalbi, İslam’ın ise dışsal ve bedensel olduğu vurgulandığı için burada muteber ve hakiki imana işaret ediliyor. O da kalpte sabit olan, istikrar bulmuş, beraberinde şüpheye yer olmayan yakini inançtır. Düşünmeler yoluyla hasıl olan iman değil. Buna göre hakiki müminler yakîn sahibi kimselerdir. Kalplerinin yakîn melekesi nefislerine galip gelen, nefislerini nuruyla aydınlatan, böylece nefislerinde kalplerinin melekeleri kökleşmiş bulunan, oradan bedensel organlarının hareketlerine sirayet eden kimselerdir. Artık bu yakinin gereğince hareket etmekten, heyetlerine boyun eğmekten başka bir şey yapamazlar. “Allah yolunda mallarıyla ve canlarıyla cihat edenlerdir” ifadesinin anlamı budur. Yani içlerindeki şüpheleri giderdikten sonra mallarıyla ve canlarıyla Allah yolunda cihat ederler. Çünkü Hak yolunda malı ve canı feda etmek köklü yakinin ve dışa vuran tesirinin gereğidir. “İşte sadıklar ancak onlardır.” İmanda sadık olanlar doğrular sadece onlardır. Çünkü doğruluğun tesiri hareketlerinde görülür. Yaptıkları, dediklerini doğrular. Yukarıda zikredilen ve iman iddiasında bulunan kimseler öyle değildirler.

1190 • TEFSİRİ KEBİR / TE’VİLÂT

KAF SURESİ • 1191

KAF SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Kaf… Kur’an-ı Mecid hakkı için (Şerefli Kur’an’a yemin olsun). 2-Doğrusu onlar kendilerinden bir uyarıcının gelmesine şaştılar, o kâfirler “Bu acayip bir şey.” Dedi. 3-Biz ölüp toprak olduğumuz vakit mi?… İşte bu, çok uzak bir dönüş. 4-Biz toprağın onlardan neyi eksilttiğini biliyoruz. Katımızda her şeyi muhafaza eden bir kitab vardır. 5-Doğrusu onlar hakk kendilerine geldiği vakit yalanladılar. Artık onlar karmakarışık sıkıntılı bir durum içindedirler. 6-Üstlerindeki semaya bakmıyorlar mı? Biz onu nasıl bina etmişiz ve onu süslemişiz, onun hiçbir çatlağı da yoktur. 7-Arz’ı da (yeryüzünü de uzatıp), onu döşedik ve oraya sabit dağlar yerleştirdik ve görünüşleri güzel her çeşit nebattan çiftler bitirdik. 8-Özüne (muniyb) yönelen, basiretle gören bütün kulların, bunları idrak (zikir) etmeleri için yaptık. 9-Ve sema’dan mübarek bir su indirerek onunla bahçeler ve biçilecek ekinler bitirdik 10-Bir de tomurcukları birbiri üzerine kümeleşmiş, uzamış gitmiş hurma ağaçları… 11-Bunlar, kullara rızık içindir. O (mübarek suyla) biz ölü bir beldeye hayat verdik. Kabirlerden çıkış da böyledir. 12-Onlardan yalanlamıştı. önce Nuh’un kavmi, Ressi, Semûd, hepsi

1192 • TEFSİRİ KEBİR / TE’VİLÂT

13-Âd, Firavun ve Lût’un kardeşleri de. 14-Eyke ashabı Ve Tubba’ kavmi de. Bunların hepsi Rasulleri yalanladı. Ve Benim azabım onlara hak oldu. 15-Biz ilk yaratmamız da acizlik mi gösterdik? Hayır, Doğrusu onlar her vakit yenilenip duran yaratılıştan şüphe içindedirler. “Kaf…” her şeyi kuşatan, İlâhi Arş’dan ibaret olan; Muhammedi kalbe işarettir. Nitekim, İbni Abbas’ın: “Sad… Mekke’de bir dağdı. Henüz gece ve gündüzün olmadığı zamanda Rahman’ın arşı bu dağın üzerindeydi.” sözünde ima ettiği gibi “Sad”da Muhammedi surete işarettir. Muhammedi kalp ise, Rahman’ın arşı olduğu için de “müminin kalbi Allah’ın arşıdır” ve “arzıma, semama sığmadım; ama mü’min kulumun kalbine sığdım” buyrulmuştur. Bazıları şöyle demişlerdir: “Kaf” âlemi çevreleyen bir dağdır. Anka (kuşu, zümrüd-ü anka kuşu), her şeyi ihata edebildiği için bu dağı görmüştür…. “Kaf” Rabbin perdesi olduğu için ancak kalp makamına ulaşanlar onu bilebilir. Onu ancak bu dağa ulaşanlar görebilir. Hem “Kaf” a hem de “Kur’an-ı Mecid” e (şerefli olan Kur’an’a) yemin edilmiştir. Yani O’ndaki Kur’an-i akla yemin edilmiştir. Bu da bütün varlığın tafsilatını cami ilk istidattır. Ortaya çıkıp fiile dönüşünce de Furkani akıl olmuştur. Bu anlamda ululuğu ve şerefi gizli değildir. Ya da Kur’an-ı Mecid, ona nazil olan ve bizatihi açık olan Kur’an’dır ki biz ona işaret etmiştik. Aralarındaki uyum nedeniyle de yemin kapsamında ikisini bir araya getirmiştir. Gramer açısından yeminin cevabı “Sad” suresinde ve diğer benzeri surelerde olduğu gibi mahzuftur. Cevap “o Hakk’dır” veya “ o mucizedir” şeklindedir. Buna da “…şaştılar…” diye başlayan ifade delalet etmektedir. “İlk yaratmamızda acizlik mi gösterdik?” ifadesi de yeminin cevabına delalet etmektedir. Yani hakikâtleri olağanüstü bir şekilde var etmeyi, ruhlar ve gökler gibi yani semayı ve semavatı evveli varlıkları icat etmeyi bilmedik mi? Bilakis, onlar bizim bütün bunlara kadir olduğumuzu itiraf ettiler. Hayır! Onlar her vakit yenilenip duran yaratılıştan şüphe içindedirler. Bu hususta şeytan onların zihinlerini karıştırmıştır. Bu yüzden “Bizi ancak zaman helâk eder.” (Casiye, 24) dediler de tesiri zamana nispet ettiler ve “O, her an şen’ (yaratma) halindedir.” (Rahman, 29) ayetinin anlamından perdelendiler. Eğer

KAF SURESİ • 1193

Allah’ı hakkıyla bilip tanısalardı, O’nun ilk yaratmayı gerçekleştirdiğine ilişkin itirafları ilmel yakin düzeyinde olurdu, böylece her an yeni bir yaratmanın olduğunu gözlemleyeceklerdi. Ölümden sonra dirilişi inkâr etmeyeceklerdi. Dolayısıyla, ihlas sahibi has kullar olacakları için de şeytanın onların üzerinde bir hakimiyeti olmayacaktı. 16-And olsun, insanı biz yarattık, ona nefsinin ne vesveseler verdiğini de biliriz. Ve biz ona şah damarından daha yakınız. 17-Sağında ve solunda iki kayd edici işlediklerini yazmaktadırlar… 18-Ağzından bir söz çıkmaz ki, onun yanında hazır bir gözcü bulunmasın. “Ve biz ona şah damarından daha yakınız.” Burada mananın maddi ve görülebilir surete yakınlığı temsili olarak anlatılıyor. Mananın, kendisine bitişik olan cüzle arasında herhangi bir mesafe olmamasına rağmen yakın olmasından söz ediliyor, çünkü cüzün bitişikliği aralığa delalet eder, gerçek birliği ortadan kaldıran ikiliğe değil. Yüce Allah’ın kuluyla beraber ve ona yakın olması bunun gibi bir şey değildir. Çünkü O’nun hüviyeti ve hakikâti kulun hüviyetinde ve hakikâtinde gizlidir, ondan gayrisi değildir. Daha doğrusu özel ve muayyen varlık O’nun hakikâtinin ayniyle vardır. Ve O varlık olduğu için de kendisi varlıktır. Eğer O olmasaydı sırf yokluktan ibaret olurdu. Sırf hiçlik yani. Şu halde “şah damarı” (habl-i verid) şekli yakınlığın son sınırıdır. Yani cisimlerde en güçlü bütünleşme olan cüzi ile bütünleşme kastediliyor. Ki bu şahsın hayatta olmasının da sebebidir ve varlığının bekası için de en kusursuz sebeptir. Sonra yüce Allah’ın yakınlığı açıklanıyor ki bütünleşme ve yan yana olma anlamındaki yakınlık olumsuzlansın. Nitekim, Emirülmüminin Ali (a.s) şöyle buyurmuştur: “O, her şeyle beraberdir.” Ama yan yana olmak şeklinde değil. Çünkü şey O’nunla şeydir, onsuz bir şey değildir ki onunla yan yana olması da söz konusu olsun. “İki melek…yazmaktadırlar.” Yani Allah, iki meleğin ona yakınlığından daha yakın olduğu halde iki meleğin yazdıkları sırada nefsinin kendisine telkin ettiği vesveselerin etkisiyle kendi nefsiyle kendi kendine konuşmasını bilir. Dolayısıyla, iki meleğin yazmasının nedeni onun aleyhine delil oluşturması içindir. Karşılığını görsün diye nurani sahifelere söz ve amellerini yazıp tespit etmeleri içindir.

1194 • TEFSİRİ KEBİR / TE’VİLÂT

Sağ tarafta oturan melek, ameli akli kuvvettir ki hayır nitelikli ameller suretinde nakşedilmiş, doğru ve güzel sözlerle resmedilmiştir. Sağ tarafında oturur, çünkü sağ taraf şerefli ve mübarek yöndür ve nefsin Hakk’a bakan taraflarından biridir. Sol tarafta oturan melek, beşerin hayvani, vahşi amelleri, vehim mahiyetli şeytani görüşleri ve bozguncu habis sözleri suretinde nakşedilmiş hayali kuvvettir. Sol tarafında oturur, çünkü sol taraf, zayıf, değersiz ve uğursuz cihettir. Nefsin de bedene bakan yönüdür. Ayrıca insan fıtratı özü itibariyle iyidir. Çünkü fıtrat, özü itibariyle gerektirdiği nurlar âlemindendir, bu yüzden karakteri hayır mahiyetlidir. Kötülükler ise beden cihetinden, onun aletleri ve heyetleri aracılığıyla fıtrata arız olan olgulardır. Bu bakımdan saf tarafta oturan melek, sol tarafta oturan meleğe egemendir. İnsandan bir iyilik sadır olur olmaz onu derhal yazar. Ama ondan bir kötülük sadır olursa sol tarafta oturan meleğin onu hemen yazmasına engel olur ve tesbih için, yani bedensel örtülerden, tabii heyetlerden tenzih etmeyi, asli karargâhına, hakiki aşiyanına ve öz haline dönmesini, dolayısıyla kötülüğün izini, yani kendisine bulaşan bu arızi olguyu asli nuruyla ve istiğfarla silmesini bekler. Diğer bir ifadeyle ruhani nurlarla aydınlanmasını ve varit olan nur aracılığıyla kendisine bulaşan bu arızi zulmetin etkisini silmek amacıyla İlahi huzura dönmesini bekler. Nitekim, Rasulullah (s.a.v) şöyle buyurmuştur: “İyilikleri yazan melek adamın sağında, kötülükleri yazan melek de adamın solunda oturur. İyilikleri yazan melek, kötülükleri yazan meleğin yöneticisidir. Adam bir iyilik işlediği zaman sağ taraftaki melek on iyilik olarak yazar. Adam bir kötülük işlediği zaman iyilikleri yazan melek kötülükleri yazan meleğe şöyle der: Yedi saat bekle; bakarsın tesbih eder veya istiğfar eder.” 19-Ölüm sarhoşluğu hakk gelir. İşte bu senin öteden beri kaçıp durduğun şeydir. “Ölüm sarhoşluğu… gelir…” ölümün insanı şaşkına çeviren, duyguları allak bullak eden ve aklı bozan şiddeti ile “hakk” olan gerçek , yani insanın gafil olduğu ahiret, sevap ve azap gibi hallerle gelir. Yani ölüm sarhoşluğu gelir ve ölmek üzere olan insanın harici idrakler aracılığıyla batıni hallerini kavramasına engel olur ve ona baskın çıkar. “İşte bu, senin…” ey ölmek üzere olup ölüm sarhoşluğuna tutulan kişi! “öteden beri kaçtığın şeydir.” Zahiri şeylere meylediyordun ve batıni şeylere karşı gafil davranıyordun.

KAF SURESİ • 1195

20-Sûr’a üfürülür. İşte bu, geleceği vaat edilen gün budur. 21-Herkes yanında bir sürücü ile beraber ve bir şahit olduğu halde gelir. “Sur’a üfürülür…” diriltmek için sura üfürülür. Yani ahirette her canlı kendisine uygun bir surette diriltilir. “İşte bu…” üfürme, “geleceği vaat edilen” tehdidin gerçekleşme zamanıdır. Bu günde önceden işlenen amellerle sonradan işlenen ameller bütünüyle gözlemlenir. “Herkes, yanında bir sürücü…ile beraber gelir.” amelinden bir sürücü ve “bir şahit” yine amelinden bir şahit ile gelir. Çünkü herkes gözünü diktiği, bilerek tercih ettiği yere doğru çekilir. Onu buna doğru sevk eden meyil ona dair şuurundan kaynaklanan bir şeydir. Şey ve hükmü ona uyumundan kaynaklanır. İster hevasının sürüklediği, vehim ve kuvvetlerinin kandırdığı süfli ve cismani bir şey olsun, ister aklının ve ruhani sevgisinin sevk ettiği, kalbinin ve asli fıtratının teşvik ettiği ulvi ve ruhani bir şey olsun. Şu halde onda baskın olan ilim onu malumuna sevk eden sürücüsüdür. Bu ilim onun şahididir de, ona galip olan meyil ve içinde köklü olan sevgi aracılığıyla şahitlik eder. Sahifesinde yazılı olan ameli de azaları ve azaların hareketleri suretinde zuhur ettiğinde onu müşahede eder. Kitabı, azalarının amelleriyle oluşan heyetleri ona her şeyi olduğu gibi, hakk ile anlatır. 22-And olsun sen bundan gaflette idin, derhal senden perdeni kaldırdık, Artık bugün gözün keskindir. “And olsun sen bundan gaflette idin.” Çünkü madde ile, maddi varlıklarla perdelenmiştin. Onlardan haberin yoktu; çünkü batını unutmuş zahirle dopdoluydun. “Derhal biz … kaldırdık.” ölümünü gerçekleştirerek “perdeni” senin gözünü kapatan cismani, maddi perdeni kaldırdık. “Bugün artık gözün keskindir.” Artık idrakin açıktır. Bu böyledir; çünkü sen onlardan gafildin, varlıklarını bizzat gözlemliyormuş gibi yakini bir şekilde tasdik etmiyordun. 23-Yanında ki arkadaşı: “İşte yanımda hazırlanmıştır.” Der. 24-Haydi ikiniz!.. atın (onları) cehennemin içine!.. her inatçı kâfiri, 25-Hayra engel olan, azgın ve şüpheciyi.

1196 • TEFSİRİ KEBİR / TE’VİLÂT

26-Ki, Allah ile beraber başka bir ilah mı tutmuştu? Hemen onu şiddetli azabın içine atın. “Yanındaki arkadaşı…der.” Vehim şeytanından olup zahir şeylerle onu aldatan, böylece onu batından perdeleyen arkadaşı “işte yanımda…” cehennem için “hazırlanmıştır”, der. Yani vehmin onu emrine alması, süfli cihete yöneltmesi, böylece ona hakim olması, bedensel lezzetleri talep etme hususunda onu köleleştirmesi, bunun neticesinde tabiat cehennemine hazır hale gelmesi durumu zahir olur. “Haydi ikiniz…cehenneme atın.” Buradaki hitap sürücü ve şahide yöneliktir. Bunlar da onu helak eden, cehenneme atan, cismani heyulanın çukurlarının dibinde helake sürükleyen, karanlık tabiat kuyusunun içine atan, yoksunluk ateşlerinde yakan meleklerdir. Ya da hitap Malik adlı meleğe yöneliktir. Fail kalıbının tensiye olarak kullanılmasına gelince, burada sanki tekil olarak “onları cehenneme at” emri verilmiş gibi. Bunun nedeni de Malik adlı meleğin, rahmetten uzaklaştırmak, süfli cehenneme atmak hususunda onları tamamen istila etmiş olmasıdır. Birinci ihtimalin delili, onların cehennem azabını hak etmelerini, cehennemin yoksunluk ateşine atılmalarını gerektiren helak edici günahların sayısıdır. Bunların da bilgi, amel ve nankörlük kapsamına girdikleri, ayrıca hayrı engellemek olarak belirginleştiği açıklanmıştır. Bu iki kapsam da şehvani hayvansal kuvvetin ifratından (güçlülüğünden, fazlalığından) kaynaklanır. Çünkü onlar bunların sağladığı lezzetlere dalmışlardır, Allah’ın nimetlerini asıl maksadının dışında kullanıyorlardı. Günahlarda ve nimetleri vereni perdeleyecek alanlarda harcıyorlardı. Oysa nimetleri vereni anmak, ona şükretmek nimetin bir gereğidir. Ama onlar, bu hususta aşırı gittiler, nimetlerin üzerine adeta çullandılar. Azgınlıklarının şiddetinden dolayı böyle davrandılar. Böyle olunca da nimetin gerektirdiği olumlu şeyleri yerine getirmekten alıkondular. Ayrıca, her iki rezillik kapsamının mübalağa sigasıyla zikredilmiş olması, bunların o kimsenin içinde kökleşmiş olduğuna, ona galip geldiklerine, içinde derinlik kazandığına işaret etmeye yöneliktir. Bu ise fıtrat mertebesinden tabiat kuyusunun dibine düşmeyi gerektirir. Kibir ve saldırganlık özelliklerinin ikisi de gazap gücünün ifratından, istila

KAF SURESİ • 1197

etmesinden kaynaklanır ve şeytanlığın azgınlaşmasının, adalet sınırının dışına çıkışın belirtisidir. Bunların dördü de amelin ifsat olmasının, şüphenin, şirkin gerektirici sebepleridir. Ki bunların ikisi de nutki gücün eksikliğinin, fıtrat derecesinden aşağı düşüşün sonucudur. O da Allah ile ilgili olarak tefrit içinde olmasının, akıl gücünün sınırlarını eksiltmenin belirtisidir. Kısacası, ilim bazında fesada uğramanın ifadesidir. 27-Onun yakın arkadaşı der: Rabbimiz! Ben onu azdırmadım, Lakin kendisi uzak bir sapıklık içindeydi. 28-Buyurur: Benim huzurumda çekişmeyin Ben size önceden ikazımı yapmıştım. 29-Benim huzurumda söz değiştirilmez. Ben kullara asla zulmedici değilim. “Onun arkadaşı der ki”… Yani onun (kariyni) yakın müşrik arkadaşı (şeytan) der ki: Rabbimiz! Ben onu azdırmadım.” Yukarıda yer verilen konuşma ile buradaki konuşma manevi olarak gerçekleşmiştir. Düşündürme ve tasvir etme yoluyla canlandırılmıştır ki benzeri bir durum zihinde tasavvur edildiği zaman, bu anlam kalpte iyice sağlamlaşsın. Dolayısıyla, kâfirin azgınlığı şeytana yüklemesi, şeytanın da bunu inkâr etmesi vehim gücüyle akıl gücü arasındaki çekişmeden, kavgadan ibarettir. Daha doğrusu gazap ve şehvet gücü kapsamındaki bütün zıtlar arasındaki kavgadan ibarettir. Bu yüzden “Çekişmeyin…” şeklinde çoğul bir ifade kullanılmıştır. Ama kâfirin varlığı kapsamındaki iki olgu akıl ve vehim olduğu için kavga ve çekişme bu ikisi arasında cereyan etmiş gibi gösterilmiştir. Nitekim, bir meseleye dalan, onunla ilgili görüş alışverişinde bulunan herkes arasında bir yarar veya lezzet söz konusu olduğunda böyle bir çekişme yaşanır. Amaçları gerçekleştiği zaman uyumlu hareket ederler. Ama bunlardan mahrum kaldıklarında veya çalışmaları neticesinde zarara veya azaba uğradıkları zaman itişirler ya da bu zarar ve azabın suçunu birbirlerine yüklerler. Bunun sebebi de tevhidden perdelenmiş olmaları ve her biri kendi nefsini sevdiği için günahında teberri etmesidir. Bu yüzden Harise (r.a) Rasulullah’a (s.a.v) şöyle demiştir: “Ya Rasulallah! Cehennemlikleri çekişirlerken gördüm.” Rasulullah da onu onaylamıştır.

1198 • TEFSİRİ KEBİR / TE’VİLÂT

Şeytan’ın “Ben onu azdırmadım. Fakat kendisi derin bir sapıklık içindeydi.” demesi : “Muhakkak Allah size gerçek olanı vaat etti, ben de size vaat ettim ama, size yalancı çıktım. Zaten benim size karşı bir gücüm yoktu. Ben, sadece sizi (inkâra) çağırdım, siz de benim davetime hemen koştunuz. O halde beni yermeyin, kendinizi yerin.” (İbrahim, 22) şeklindeki sözüne benziyor. Çünkü bu adam tevhid yolundan uzaklaşıp derin bir sapıklık içinde olmasaydı, asli fıtrattan kopmasaydı, süfli cihete yönelmeseydi, tabii karanlık örtülerle perdelenmeseydi şeytanın vesveselerini reddedecek meleğin ilhamlarını kabul edecekti. Şu halde günah, ancak fıtrat nurundan perdelenmekle. Karanlıklarda şeytanla hemcins olmakla işlenir. Ayette çekişmenin nehyedilmesi, özü itibariyle kastedilen bir durum değildir. Asıl maksat, çekişmenin bir faydasının olmayacağının, kimsenin bunu dinleyip dikkâte almayacağının vurgulanmasıdır. Sanki “benim huzurumda çekişmeye kulak verilmez” demek isteniyor. Daha önce azap tehdidinin size iletildiği bir gerçekliktir, sabittir. Eğer yetenekleriniz ve istidatlarınız sağlam olsaydı bundan yararlanma imkânınız da vardı. Ama siz ondan istifade etmediniz, içinde bulunduğunuz durumdan başınızı kaldırıp kurtulmaya çalışmadınız. Nihayet karanlık heyetler içinizde kökleşti, kalplerinizin üzerini tortular kapladı, perde tahakkuk etti, böylece azap sözü sizin için kesinlik kazandı. Çünkü “ benim huzurumda söz değiştirilmez.” Benim huzurumda tahakkuk etmiş azabın uygulanması kaçınılmazdır. “ Ben kullara asla zulmedici değilim.” Çünkü ben onlara istidatlar bahşettim, bu istidatlara uygun kemallerin neler olduğunu bildirdim. Bu kemalleri edinmenin yollarına sizi ilettim. Bu yüzden istidatlarınıza aykırı şeyler edinmekle, nur yerine karanlığı seçip, baki kılan şeyler yerine yok eden şeyler kazanarak istidadınızı zayi etmekle asıl siz kendinize zulmettiniz. 30-O gün cehenneme “Doldun mu?” deriz. “Daha fazlası var mı?” diyecek. “O gün cehenneme “doldun mu?” deriz.” cehennem ehli o kadar çok olur ki bundan fazlası artık imkânsız görünür. Ama bu çokluğa rağmen cehennemin genişliği eksilmez, daha fazla cehennemliğin olmasına yönelik azgın hırsı asla dinmez.

KAF SURESİ • 1199

Bir hadiste şöyle buyrulmuştur: “Cehenneme durmadan adam atılır ve o: “daha fazlası var mı?” der. Nihayet izzet sahibi rab ona ayak koyar ve cehennem: İzzetin ve keremin hakkı için artık yeter…yeter…der.” Yani mahlukat şehvet ve hırs aracılığıyla durmadan tabiata dolup dururlar. Buna rağmen tabiat kendi hali üzere devam eder, kendisine uygun olanları çeker. Onların kendisiyle uyumlu suretlerini cezp eder. Kabul ettikleri, onun en aşağı derekelerine atılıp durur ve bunun bir sonu olmaz. Ta ki kalbe ulaşan, kalbi aydınlatan kemal nurunun eserine ulaşıncaya kadar. O zaman tabiat faaliyetine son verir. İlahi nurun kalpten nefse yansıması, parıldaması izzet sahibi Rabbin nefsi kahretmek ve faaliyetinden men etmek, onu kalbe uymak zorunda bırakmak üzere ayak koyması, onun da “ artık yeter…yeter…” demesi olarak ifade edilmiştir. 31-Cennet de muttakilere yaklaştırılacak, sahiblerinden uzak olmayacaktır. 32-İşte bu size vaat olunan, bütün tövbe edip onu muhafaza edenler için. 33-Görmediği halde Rahman’dan korkan ve yönelmiş bir kalp ile gelmiş kimselere mahsustur. 34-Selametle oraya girin!.. İşte bu ebedilik günüdür. 35-Orada kendileri için diledikleri her şey vardır, katımızda dahası da var. “Cennet de…yaklaştırılır…” sıfat cennetleri, nefsin sıfatlarından sakınanlara “muttakiylere” yaklaştırılır. Bunun kanıtı da “görmediği halde Rahman’dan korkan.” İfadesidir. Çünkü korku, saygı azametin tecellisine has bir durumdur. Bir diğer delil de “uzakta olmayacaktır.” ifadesidir. Yani uzak olmayan bir mekânda olacaktır. Bunun nedeni de sıfat cennetinin mertebe olarak zat sıfatlarından daha yakın olmasıdır. Ama zuhur açısından böyle değildir. Zat sıfatları zuhur açısından daha yakındır. Çünkü nurlar âleminde yücelik ve mertebe olarak bir şeyden uzak olan, zuhur açısından ona daha yakın olur, nuraniyetinin şiddetinden dolayı.

1200 • TEFSİRİ KEBİR / TE’VİLÂT

Bir diğer kanıt da “İşte size vaat olunan…” cennet! Ki o….yönelmiş bir kalp ile gelmiş kimselere mahsustur.” Yani sıfatlarını yok ederek Allah’ı uman kimselere özgüdür. Diğer bir ifadeyle, fıtratının saflığını ve asli nurunu koruyan, korkuya bürünerek nefsin karanlığına bulaşmasına engel olan kimseler içindir. Hakk’ın rahmani rahmet sıfatıyla tecelli etmesi sırasında da makamı haşyet, yani korku ve saygı olur. Bilindiği gibi rahmet Allah’ın en büyük sıfatıdır. Çünkü her türlü hayrın, zahiri kemalatın herkese ve her şeye bahşedilmesine delalet eder. Bunlar da nimetlerin en görkemlileri ve en ulularıdır. “Görmediği halde…” yani zatı müşahede halinden gaip olmasına rağmen. Çünkü sıfat tecellilerinden perdelenmiş kimse zatın cemali açısından gaip bir konumdadır. “Yönelmiş bir kalp ile gelen…” Hakk’ın sıfatlarına yükseliş merdivenlerini tırmanırken nefsin sıfatlarının günahlarından uzaklaşarak Allah’a yönelen bir kalp ile gelen… haşyet makamında durup yükselmeyi amaçlamayan kimseler değil. “Oraya…girin.” Selametle, nefsin sıfatlarının kusurlarından, nefsin telvinlerinden emin ve selametli olarak oraya girin. “Orada kendileri için diledikleri her şey vardır.” sıfat tecellileri ve nurlarından oluşan nimetler isteklerine bağlı olarak mevcuttur. “Katımızda dahası da vardır.” sizin aklınıza bile gelmeyecek zat tecellisi nurları vardır. 36-Onlardan önce onlardan daha güçlü olan, bu sebeble beldelerde diyar diyar dolaşan nice nesilleri helak ettik. Şimdi kaçacakları yer kurtuluş var mı? 37-Muhakkak ki bunda kalbi olan veya işittiğine kulak veren ve ona şahit olan için öğüt vardır. “Biz…nice nesilleri helak ettik…” bu muttakilerden önce nice nesilleri yok etme ve zat sıfatlarının tecellileri parıldayışlarıyla helak ettik. “Nice nesilleri… onlardan daha güçlü olan…” nefislerinin sıfatları bakımından bunlardan daha güçlü idiler. Çünkü istidat ne kadar güçlü olursa nefsin sıfatları da başlangıçta daha güçlü olur. “diyar diyar dolaşan…” sıfat çöllerinde ve makamlarında dolaşıp duran nice nesilleri helak ettik. “Kurtuluş var mı!” baki yüzün parıldayışlarının yansıması sırasında bunların bir kısmıyla perdelenip arkalarına gizlenmek suretiyle yok olmaktan kurtuluşun imkânı var mı! Nasıl kurtuluş olabilir ki?! Ortada bir sıfat kalmaz ki, onların arkasına geçip örtünmek mümkün olabilsin!!!

KAF SURESİ • 1201

“Muhakkak ki bunda…” yukarıda sunulan anlamda bir öğüt ve hatırlatma vardır “kalbi olan” akleden, kâmil, yükselişte kemalinin sınırına ulaşmış kalbi bulunan “veya kulak veren” nefis makamında anlamları ve keşifleri anlayıp yükselmek için kalbi dinleyen, kalbiyle hazır olup kalbe yönelen, onun nurundan feyiz alıp “şehid” makamına yükselen kimseler için bir öğüt vardır. 38-And olsun biz semavat’ı (gökleri), arz’ı (yeri) ve aralarındakileri altı günde yarattık. Bize bir yorgunluk da dokunmadı. “And olsun biz, gökleri, yeri ve ikisi arasında bulunanları altı günde yarattık.” Eğer gökleri ve yeri zahiri anlamlarıyla tefsir edersek altıdan maksat yönler olur. Eğer gökleri (semavat’ı) ruhlar, yeri de (arz’ı) da cisim olarak tevil edersek bu takdirde altıdan maksat mümkün nitelikli varlıkların suretleri olur. Ceberut, Melekut ve mülkten altı suret yani. Ki bunlar da cevherlerin toplamı olan izafiyat ve kemiyetlerden, arazların toplamı olan keyfiyetlerden ibarettir. Bu altı suret bütün mahlukatı kapsar. Sözü edilen altı bin ise, Araf suresinde belirtildiği gibi gizli devirlerin müddetidir. 39-Onların dediklerine sabret! Güneş doğmadan önce ve batmadan önce Rabbini hamd ile tesbih et, 40-Ve gecenin bir bölümünde ve secdelerin ardından da tesbih et. 41-Münadi yakın bir yerden sesleneceği güne kulak ver! 42-O gün kişiler hakk olan o sayhayı işitirler. İşte bu çıkış günüdür. “Onların dediklerine sabret.” onlara yokluk gözüyle bak, fiillerden sıyrılmak, nefsin kendi fiilleriyle zuhur etmesini engelleyerek suretiyle onların sözlerinden etkilenme. Eğer nefsi kendi fiilleriyle zuhur etmekten alıkoymasan, bu takdirde “Rabbini hamd ile tesbih et.” Nefsin sıfatlarından soyutlanarak, Rabbinin sıfatlarıyla sıfatlanmak suretiyle O’na hamdet. İçinde yazılı kemalatı kalp makamında sergile. “Güneşin doğuşundan önce” ruh güneşinin ve müşahede makamının doğuşundan önce. “Batışında önce…” zatın tekliğinde fena bularak sabret.

1202 • TEFSİRİ KEBİR / TE’VİLÂT

“Gecenin bir bölümünde…” telvin karanlığının bazı vakitlerinde mahlukatın sıfatlarından soyutlan. Telvinle zuhur eden sıfattan arın. “ Ve secdelerin ardından…” her fenadan sonra tecerrüt et. Çünkü fiillerin fena bulmasının hemen ardından nefsin telvininden sakınmak, sıfatların fena bulmasının hemen ardından kalbin telvininden tenzih etmek ve zatın fena bulmasının hemen ardından da benliğin zuhur etmesinden uzak durmak gerekir. “ …Sesleneceği güne kulak ver.” Allah’ın kendisinin en yakın bir yerden sana sesleneceği güne kulak ver. Musa’ya nefsinin ağacından seslendiği gibi. O gün büyük kıyamet ehli kahır ve yok oluş/fena çığlığını işitir “gerçekten…” hakk ile duyar. “işte bu, çıkış günüdür…” onların varlıklarından kabirlerinden sıyrıldıkları gündür. 43-Muhakkak biz diriltir ve öldürürüz, Dönüş de ancak bizedir. 44-O gün arz onların üzerinden süratle yarılıp açılır. Bu, bize göre kolay olan bir haşirdir (toplamadır). 45-Biz onların söylediklerini çok iyi biliyoruz. Sen onların üzerinde bir zorlayıcı değilsin. Artık sen tehdidimden korkana Kur’ân ile öğüt ver. “Muhakkak biz diriltir ve öldürürüz…” Öldürüp diriltmek bizim işimizdir. Önce nefisle öldürürüz, sonra ondan öldürür, kalp ile diriltiriz. Ardından kalpten öldürür, ruh ile diriltiriz. Sonra ruhtan da fena suretiyle öldürürüz. “Dönüş de ancak bizedir.” Fena sonrası beka ile bize dönerler. Daha doğrusu her fenada bize dönerler. Çünkü dönüp gidecekleri bir başkası zaten yoktur. “O gün…yarılır.” Beden arzı “ onların üzerinden süratle yarılıp açılır.” Yani süratle kopar ayrılır. Hemcinsleri olan mahlukata doğru. “Bu, bize göre kolay olan bir haşirdir.” Onları sevgi ve karşılıklı çekim ile dost edindikleri kimselerle birlikte haşrederiz. Bir defada ve kimse bize zorluk çıkaramaz. “Biz onların söylediklerini çok iyi biliriz.” Çünkü bizim ilmimiz onları ve sözlerini çepeçevre kuşatır. “Sen onların üzerinde bir zorlayıcı değilsin.” Onları istidatlarının gerektirdiği ve üzerinde bulundukları halden başkasına zorlayamazsın. Sen sadece bir hatırlatıcısın. Benden sudur eden bu gerçeği müşahede etmek suretiyle sabret ve nefsin telvin ile zuhur etmesine engel ol. “Öğüt ver…” Kur’an ile. Çünkü Kur’an bütün mertebeleri içeren kapsayıcı akıldan sana inmiştir. O kimseyi ki… öğütten etkilenir. “Tehdidimden korkana …” çünkü öğüt almaya müsait olur böylesi. Ayrıca istidat bakımından da seninle uyuşur ve bana yakın olur. Kur’an’dan etkilenmeyip reddedilenleri değil. Allah doğrusunu herkesten daha iyi bilir.

ZÂRİYÂT SURESİ • 1203

ZÂRİYÂT SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-O tozutup savuranlara and olsun. 2-O ağırlığı yüklenenlere (taşıyanlara). 3-O kolayca süzülenlere. 4-İşi ayıranlara …( and olsun.) 5-Size vaat edilen kesinlikle doğrudur. 6-Ve mutlaka vuku buluacaktır. “Tozutup savuranlara…” İlahi nefhalara ve kutsi meltemlere and olsun ki zulmani heyetler tozlarını ve nefsani sıfatlar toprağını savururlar. “…Yüklenenlere…” and olsun. Yani yakini hakikâtler ağırlığını ve hakikât keşfi ilimlerini yüklenenlere, taşıyanlara and olsun. Bunların mizanda ağırlıkları vardır. Çünkü kalıcıdırlar. Ama fani şeylerden olup hafif olanların bir ağırlığı olmaz. İşte mizanda ağırlığı olan bu hakikâtler irfan ehlinin kalplerine, istidat sahibi, kabiliyetli ve bu hakikâtlerle manaları yüklenmeye elverişli nefislere yüklenirler. “Kolayca süzülenlere…” muameleler meydanında ve yakınlıklar menzillerinde bu nefhalar aracılığıyla süzülen nefislere ve kolayca akan varidata… bunlardan mahrum olanların zorlanması gibi bir zorluk çekmeden hem de. Ya da bu nefhalar sayesinde sıfat denizlerinde kolaylıkla akan kalplere and olsun. “İşi ayıranlara…” ceberut ve melekut ehlinden olan mukarreb meleklere and olsun. Bunlar herkes için istidatlarına göre mutluluktan ve hakiki rızıktan emrolunan bir pay ayırırlar.

1204 • TEFSİRİ KEBİR / TE’VİLÂT

“Size vaat edilen…” büyük kıyametin hali ve mutlak kemalin meydana gelişi ile ilgili olarak size vaat edilen “kesinlikle doğrudur. Ve ceza” yani sülukta çabalama, kabule hazırlayan amel gereğince varit olan feyiz veya tabiata meyletmek sebebiyle beliren yoksunluk, perdelerle azap çekme, karanlık ve eziyet verici heyetlerden muzdarip olma hali “mutlaka vuku bulacaktır.” Nitekim, yüce Allah şöyle buyurmuştur: “Bizim uğrumuzda cihat edenleri elbette kendi yollarımıza eriştireceğiz.” (Ankebut, 69) “Hayır! Bilakis, onların işlemekte oldukları (kötülükler) kalplerini kirletmiştir. Hayır! Onlar şüphesiz o gün Rablerinden (O’nu görmekten) mahrum kalmışlardır. Sonra onlar cehenneme girerler.” (Mutaffifin, 14.16) Yüce Allah, tefsirini sunduğumuz ayetlerde istidatlara, kabiliyetlere ve feyizlere yemin ederek bunların bir araya gelişlerinin kaçınılmaz sonucunun mutlaka vaki olacağını bildirmektedir. 7-O muhkem (güzel) yolların sahibi olan sema’ya and olsun. 8-Muhakkak siz çelişkili muhtelif (söz) tavır içindesiniz. 9-Ondan döndürülen döndürülür. “O muhkem (güzel) yolların sahibi olan sema’ya…” içinde sıfatlardan yolları bulunan ruh semasına ant olsun. Çünkü her sıfat ruh semasına giden, izleyicisini ruha ulaştıran bir yoldur. Her makam ve hal ruha açılan bir kapıdır. “Siz çelişkili muhtelif tavır içindesiniz (sözler söylüyorsunuz).” Nefsin sözleri ve sülukta yöneliş birliğini engelleyen türlü tavırlar içindesiniz. Ya da kemali engelleyen katmerli cehalet türlerinden bozuk akideler ve batıl mezhepler içindesiniz. O zaman muhakkak vuslattan, çevrilerek yoldan döndürülür ki bu da “O’ndan döndürülür…”mesine sebeb teşkil eder yani nefsin sözünden veya bozuk akideden ibaret bu çelişkili tavır, söz sebebiyle “O’ndan dönen…” perdelenmiş, ezeli kader çerçevesinde kötü akıbete uğramasına hükmedilen kimse bu sefer de O’ndan döndürülür, başkası değil. Ya da Allah’ın ezeli ilmi çerçevesinde bedbahtlığa dalmak suretiyle size vaat edilen kemalden döndürülürler. 10-Kahrolsun o koyu yalancılar. 11-Onlar koyu bir cehalet içersinde kalmış gafillerdir. 12- “Din günü ne zaman?” diye soruyorlar.

ZÂRİYÂT SURESİ • 1205

13-O gün onlar (nar) ateş üzerinde azab görürler. 14-Tadın fitnenizi, azabınızı… Acele gelmesini istediğiniz şey budur işte! “Kahrolsun o koyu yalancılar…” çelişkili sözler içinde olmak suretiyle yalan söyleyenlere lanet olsun. “Onlar koyu bir cehalet içerisinde kalmış gafillerdir.” Cehalet her yandan onları bürümüştür, bu yüzden kemalden ve cezadan gafildirler. “Dîn günü ne zaman? diye soruyorlar…” çünkü bu anlamdan çok uzaktırlar. Onu uzak bir ihtimal olarak görürler. Böyle bir gününün olma ihtimalini hayretle karşılarlar. Çünkü perdelenmişlerdir. Yani, olması imkânsız bu şeyin vuku bulması ne zamanmış?! “O gün onlar…” yani o gün vuku bulduğunda onlar heyetler karanlığında, bedenlerin bozulması sonrasında yoksunluk ateşiyle azap görürler. Helak ve hüsran içine düşerler. Bu esnada onlara şöyle denir: “Azabınızı tadın…” cezanızı. “acele gelmesini istediğiniz şey budur işte!” bedensel lezzetlere dalmanız, geçici lezzetleri, hayvani ve vahşi tekamülü tercih etmeniz yüzünden tadın bakalım! 15-Muhakkak muttakiler cennette ve pınar kaynaklarındadırlar. 16-Rablerinin kendilerine verdiğini alırlar. Kuşkusuz onlar, bundan önce (Muhsînler) güzel davrananlardı. 17-Onlar geceleyin pek az uyurlardı. 18-Seher vakitlerin de onlar istiğfar ederlerdi. 19-Onların mallarında talep eden yoksullar için ve muhtaçlar için ’bir hakk vardır. “Muhakkak muttakiler…” Şüphesiz ki Allah’a isyandan sakınanlar, tabiat heyetlerinden ve nefis sıfatlarından arınanlar, “cennette ve pınar kaynaklarındadırlar”… sıfat cennetleri ve ilimleri içindedirler. “Alırlar…” kabul ederler “Rablerinin kendilerine verdiği” sıfat tecellileri nurlarını alırlar ve bundan memnun olurlar. “Kuşkusuz onlar, bundan önce…” sıfat tecellileri makamına ulaşmadan önce “…güzel davrananlardı.” İbadet ve muamelat makamında fiilleri müşahede etmekle güzel davranırlardı onlar ihsan sahibi olan Muhsin idiler. Nitekim Rasulullah (s.a.v) şöyle buyurmuştur: “İhsan; Allah’ı görür gibi O’na ibadet etmendir.”

1206 • TEFSİRİ KEBİR / TE’VİLÂT

“…Pek az uyurlardı…” nefis makamında perdelenme gecesinde süluktan pek az gafil olurlardı. “Seher vakitlerinde…” tecelli nurlarının doğuşu, nefis sıfatları karanlığının dağılışı vakitlerinde “istiğfar ederlerdi.” Nurlarla aydınlanmayı, nefis sıfatlarının ve kötü heyetlerinin onlarla örtülmesini talep ederlerdi. “Mallarında…” hakiki ve faydalı ilimlerinde “muhtaçlar için” istidat sahibi ve isteyenler “ve yoksullar için” istidadı yetersiz veya bedensel örtüler ve aşağılık adetler yüzünden fıtrat nurundan perdelenenler için bir hakk vardır. İlkine hakiki ilimleri ve yakini marifetleri, ikincisine de faydalı, riyazete ve cehde sevk eden ilimleri iletirler. 20-Arz’da yakinen inananlar (mukiynler) için ayetler vardır, 21-Kendi nefislerinizde de. Halen görmüyor musunuz? 22-Rızkınız da ve size vaad edilen başka şeyler de sema’dadır. 23-Sema’nın ve arz’ın Rabbine and olsun ki, bu vaad olunan sizin konuşmanız gibi kesin ve gerçektir. “Arz’da…” bedenin zahirinde “ayetler vardır.” İlahi isim ve sıfatların zahir işaretleri vardır “Mukiynler” kesin olarak, yakinen inanan ikan sahibi olanlar için… bu işaretlerin zahirinde İlahi sıfatları müşahede edenler için. “kendi nefislerinizde…” sıfatların tecellileri nurları vardır. “Görmüyor musunuz?” Ruh semasında da “rızkınız…vardır.” âlemin semasında maddi rızkınız olduğu gibi ruh semasında da ilimlerden oluşan manevi rızkınız vardır. “Ve size vaat edilen başka şeyler…” nurlar ve büyük kıyametin halleri vardır. “ …Kesin ve gerçektir…” arzda ve nefislerde olduğu anlatılan ayetler, rızık türleri ve sema’da olduğu size vaat edilen başka şeyler haktır gerçektir. Konuşmanız…gibi” Çünkü hakiki konuşmanız hakiki konuşanın sıfatlarından biri olup sizin lisanınızda ve beden arzınızda zuhur etmiştir, hakiki konuşanın kalplerinize tecelli etmesinden ibarettir. Eğer huzurda olur ve müşahede ederseniz bu tecelliyi, o zaman üzerinize manevi rızık lafızlar suretinde ruhunuz semasından üzerinize akar, şayet hakiki bir konuşma ise ve hayvanların çıkardığı sesler gibi anlamsız değilse. Çünkü hayvanların çıkardıkları seslere mecazen konuşma denilmiştir. Bu takdirde kemaliniz gerçekleşmiş, nuru sizi aydınlatmıştır. Artık ahiret hallerine doğru yol alabilirsiniz.

ZÂRİYÂT SURESİ • 1207

24-Sana İbrahim’in şerefli misafirlerinin haberi geldi mi? 25-O vakit onun yanına girdiler “selam” dediler. İbrahim de “Selam” dedi. “Tanınmamış bir kavimsiniz!..” demişti… 26-Gizlice ailesine dönerek, semiz kızarmış bir buzağı getirdi. 27-Onu onlara yaklaştırarak ikram etti: Yemez misiniz? Dedi. 28-O vakit onlardan içine bir korku düştü. “Korkma” dediler ve onu alim bir oğul ile müjdelediler. 29-Bu sebeble karısı çığlık içinde yönelerek geldi yüzüne (ellerini vurarak, kapatarak) “kısır bir kocakarıyım!” dedi. 30-Dediler: İşte bu gerçek böyle. Rabbin buyurdu. Muhakkak O, Hakîm’dir, Alîm’dir. 31-O halde vazifeniz nedir, ey resuller (elçiler) ?” dedi. 32- “Doğrusu biz mücrim bir kavme gönderildik.” Dediler. 33-Üzerlerine pişmiş çamurdan (tıyn’dan) taşlar atacağız. 34-Rabbinin indinde, haddi aşan müsrifler için damgalanmıştır. 35-Biz de o beldede bulanan mü’minleri çıkardık. 36-Lakin o beldede bir evden başka müslimlerden bulamadık. 37-O elim azaptan korkacaklar için oraba bir ibret nişanesi (ayet) arkaya bıraktık. 38-Musa’da da ibret (ayet) var. O vakit onu Firavun’a bir sultan mubîn (apaçık kuvvetli delille) göndermiştik, 39-O, (bedeni ve orduları ) ile yüzünü döndü: “O bir sihirbaz, yahut bir mecnun” dedi. 40-Sonunda onu ve ordularını yakalayıp denize attık. O kınanıcı halde idi. 41-O vakit Ad kavminin üzerine de köklerini kurutan rüzgarı göndermiştik. 42-Uğradığı hiçbir şeyi bırakmıyor onları kül gibi yapıyordu. 43-Semûd kavminde de ibret (ayetler) vardır. “Bir zamana kadar faydalanın.” Denilmişti. 44-Onlar Rablerinin emrine itaattan çıktılar, haddi aştılar. Bu sebebden onlar bakıp dururlarken onları yıldırım yakaladı.

1208 • TEFSİRİ KEBİR / TE’VİLÂT

45-Ne ayağa kalkmaya güçleri oldu, ne de yardım gördüler. 46-Daha önce de Nuh kavmini helak ettik. Çünkü onlar fasıklar kavmiydiler. 47-Sema ki onu kudret, kuvvet ile bina ettik. Gerçekten biz genişlik vereniz. 48-Arz’ı da döşedik, Biz ne güzel döşeyenleriz. 49-Her şeyden iki çift (eş) yarattık, Olur ki siz zikredersiniz (düşünürsünüz, özünüzü tanırsınız). İbrahim’e (a.s) gelen misafirlerin ve indirdikleri vahyin kıssasını Hud suresinin tefsiri çerçevesinde ele almıştık. 50-O halde hemen Allah’a kaçın! Muhakkak ki ben size O’ndan apaçık bir uyarıcıyım. 51-Allah ile beraber başka bir ilah edinmeyin. Muhakkak ki ben size O’ndan apaçık bir uyarıcıyım. 52-İşte böyledir ki, onlardan öncekilere de bir rasul gelmiş olmasın ki ona da sihirbaz veya mecnun demesinler. 53-Onu birbirlerine tavsiye mi ettiler? Doğrusu onlar azgın bir kavimdiler. 54-Artık onlardan yüz çevir, sen kınanacak değilsin. 55-Sen öğüt ver, muhakkak, öğüt mü’minlere fayda verir. “O halde hemen Allah’a kaçın.” her şeyden alakanızı keserek kendinizi O’na adayın, O’nun nuruyla aydınlanın, nefis ve şeytana karşı savaş verirken O’nun feyzinden yararlanıp destek alın, nefis ve şeytanın düşmanlığından ve azgınlığından kurtularak Allah’a sığının ve O’ndan başkasına iltifat etmeyin, yönelmeyin… O’ndan başkası için varlık veya tesir etmeye kalkışmayın; aksi takdirde şeytan sizi istila eder, kendisine ibadet edip itaat etmenizi çekici gösterir. Nefsinizin hevasına kapılmak suretiyle Allah’tan başka ilah edinmeyin. Örneğin, nefsi ve tutkulu arzularına tapmayın; aksi takdirde şirk koşmuş ve kendinizi perdelemiş olursunuz. O zaman da helak olmanız kaçınılmaz olur. 56-Ben cinleri ve insanları ancak bana kulluk etsinler diye yarattım. 57-Ben onlardan bir rızık istemiyorum, beni doyurmalarını da istemiyorum.

ZÂRİYÂT SURESİ • 1209

58-Muhakkak Allah, Rezzak’dır, O, kuvvet sahibi ve Metin’dir. “…Yarattım…” nefis cinlerini ve beden insanlarını veya ünlü iki ağırlıklı topluluğu “ancak…” üzerlerinde sıfatlarımın ve kemalatımın zahir olması ve beni bilmeleri, sonra da bana kulluk ibadet etmeleri için yarattım. Çünkü ibadet, mabudu bilme oranında gerçekleşir. Tanımayan, bilmeyen ibadet edemez. Nitekim, muhakkik arif (Hz. Ali) (a.s) şöyle buyurmuştur: “Ben görmediğim Rabbe ibadet etmem” buna göre ayette kastedilen anlam şudur: Ben onları varlıkları ve sıfatlarıyla benden perdelensinler, dolayısıyla nefislerini benden başka ilahlar edinsinler veya mahlukatımla ve nefislerinin hevasıyla perdelensinler, hevalarını benden başka ilah edinip ona tapsınlar diye yaratmadım. “Ben onlardan rızık istemiyorum.” Yani Ben onları yarattım ki onlarla zatım ve sıfatlarımla perdeleneyim ki zuhur etsinler, benim ahlakımla ahlaklansınlar ve benden perdelensinler, fiil ve sıfat fenasıyla örtünsünler, böylece rızık, yedirme ve tesiri kendi nefislerini nispet etmesinler. Çünkü nefis fiil ve sıfatlarıyla zuhur ettiğinde, yalan yere benim fiillerimi ve sıfatlarımı aşırdığında, tuğyan ederek bütün bunları kendine nispet eder. “Muhakkak ki Allah, Rezzak’dır.” Şüphesiz rızık kuvvet sahibi olan ancak Allah’tır. Yani O’nun zatı sahiptir. Rızık vermek ve kahredici güce sahib “Zul olmak , eşya üzerinde tesir etmek gibi latif fiillerin başkası değil. veren, güç ve bütün sıfatlara kuvvet’il metin” kaynağı O’dur,

59-Muhakkak ki bu zulmedenlerin arkadaşlarının günah payı kadar bir pay vardır. O halde, acele etmesinler. 60-Onlara vaad olunan o günlerinin azabından dolayı vay o kafirlerin haline!. “Muhakkak ki bu zulmedenlerin…” fiil ve tesiri, ya kendilerine veya başkalarına nispet etmek suretiyle zulmedenlerin Allah’ın azabından geniş bir payları vardır. Tıpkı sıfatlarla perdelenen benzerleri gibi. “O halde, acele etmesinler…” fiillerinden yararlanma hususunda o kadar da aceleci davranmasınlar. “Vay o kâfirlerin haline!” şu veya bu mertebede, şu veya bu şeyle Hakk’dan perdelenenlerin vay haline. “başlarına gelecek acı günlerinden dolayı.” küçük kıyamet gününde yaşayacaklarından dolayı vay hallerine. Allah, doğrusunu herkesten daha iyi bilir.

1210 • TEFSİRİ KEBİR / TE’VİLÂT

TÛR SURESİ • 1211

TÛR SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Tur’a and olsun. 2-Satır satır yazılmış kitaba, 3-İnce deri içinde yayılmış olana, 4-Beyt-i Ma’mûr’a, 5-Yükseltilmiş tavana, 6-Dolu denize, 7-Rabbinin azabı mutlaka vuku bulacaktır. 8-Onu çevirecek de yoktur. 9-O gün, sema sallanıp çalkalanır, 10-Dağlar yürüyüşle yürür. “Tur’a…and olsun.” Tur, yüce Allah’ın Musa (a.s) ile konuştuğu dağın adıdır. Tur, aklın ve konuşmanın mazharı olan insan beynidir. Şerefinden ve saygınlığından dolayı ona yemin edilmiştir. Cihetlerle sınırlı olan en büyük felek âleme göre insandaki beyin mesabesinde olduğu için, ona da işaret edilmiş ve ilahi emrin mazharı ve ezeli kaderin mahalli olması nedeniyle ona yemin edilmiş de olabilir. “Satır satır yazılmış kitab…”, en büyük ruh olan kader levhine nakşedilmiş malum nizamın üzerindeki hale ilişkin külli surettir. Kader levhine ki burada ( fî rakın menşûrin) “ince deri içinde yayılmış” olarak işaret edilmiş ve öneminin büyüklüğünden dolayı nekre/belirsiz olarak ifade edilmiştir.

1212 • TEFSİRİ KEBİR / TE’VİLÂT

“Beyt-i Ma’mûr’a…” âlemin kalbidir Beyt-i ma’mûr. Yani külli konuşan (natık) nefistir. Ve kader levhi demektir. Ma’mûr olması ise, etrafından melekutun çokça tavaf etmesinden dolayıdır. “Yükseltilmiş tavana…” bundan maksat, dünya semasıdır. Suretler ve hükümler levhi mahfuz dediğimiz kader levhinden oraya inerler, sonra görünür âlemde maddelere hülul etmekle zuhur ederler ve görünür âlem de mahve ispat (silme ve yerinde bırakma) levhidir. Bu bakımdan insandaki hayal mesabesindedir. “dolu denize…” yukarıda sözü edilen levhlerde sabit olan bütün suretlerin zuhur etmesiyle dolan heyuladır. “Rabbinin azabı mutlaka vuku bulacaktır.” Küçük kıyametin zuhur etmesiyle gerçekleşecektir. İlk tevili, yani Tur’un beyin anlamına alınması ihtimalini esas alırsak satır satır yazılmış Kitab, Kur’ani akıl olarak isimlendirilen ve insan ruhuna yerleştirilen malumatlara işarettir. Ruh ise, yayılmış ince deridir. Yayılması da bedende zuhur edip dağılması demektir. Beyt-i ma’mûr: İnsan kalbidir. Yükseltilmiş tavan: Cüzi suretlerle nakşedilmiş hayal yükseltisidir. Dolu deniz: Bedenin suretlerle dolu maddesidir. Allah, doğrusunu herkesten daha iyi bilir. “O gün, sema sallanıp çalkalanır.” Yani ruh, sekerat vaktinde, bedenden ayrılış zamanında gidip gelir, sallanıp durur. “Dağlar…yürür.” kemikler gider, çürür, etrafa saçılmış tozlara döner. 11-Yalanların vay haline o gün! 12-Ki onlar, dalarlar, kendilerini oyuna kaptırırlar. 13-O gün cehennem ateşine sürüklenirler, itilip atılırlar. 14- “İşte yalanlamakda olduğunuz ateş budur!” (denir). 15-Bu da mı sihir? Yoksa siz mi görmüyorsunuz? 16-Girin oraya! Sabredin yahut sabretmeyin, sizin için birdir, ancak yapmış olduklarınızla cezalandırılırsınız. “Yalanlayanların vay haline o gün!” onlar dünya yüzünden ahiretten perdelenmiş ve ceza olgusunu yalanlayan kimselerdir. “Ki onlar…” maddi zat batılına, bozuk itikatlara, dışı süslü boş sözlere dalarlar, dünya hayatından ve çabucak geçen süslerinden ibaret olan oyuna kaptırırlar kendilerini.

TÛR SURESİ • 1213

“O gün…itilip atılırlar.” Sürüklenirler, şiddetle itilip atılırlar “ateşe…” fasık, tabiat kuyusunun derinliklerindeki yoksunluk ve elem ateşine taalluklar zincirlerine, cismani heyetler bağlarına vurulmuş olarak atılırlar. 17-Muhakkak muttakiyler cennetler ve nimet içindedirler. 18-Rablerinin kendilerine verdikleri şeylerle zevk ederler. Rableri onları cehennem azabından korumuştur. 19-Yaptıklarınız amellerinize karşılık afiyetle yiyin ve için! 20-Sıra sıra dizilmiş koltuklara yaslanarak. Ve biz onları, ceylan gözlü hurilerle eşleştirdik. “Muhakkak muttakiyler…” rezilliklerden ve nefislerin sıfatlarından korunanlar “cennetlerde…” dirler. Sıfat cennetlerinde, lezzet, zevk ve nimetlenme içindedir. “Nimet içindedirler.” Lezzet almaktadırlar “Rablerinin kendilerine verdikleriyle…” tecelli nurlarıyla, vahdaniyet irfanlarıyla ve keşiflerle sevinirler, hoşnudlukla mutlu olarak zevk ederler. “Rableri onları…korumuştur.” Tabiat cehenneminden ve hayvani perdelenmişlikten, vahşi heyetlerden korumuştur. “Yiyin…” kalplerin gıdası konumunda olan hikmet ve hakikât ilimleri rızkından yiyin. “İçin…” faydalı ilimler suyunu, aşk ve sevgi şarabını için, afiyetle yiyin, için. Boğazınıza düğümlenmeden, rahatlıkla ve afiyetle için “yaptıklarınıza karşılık…” züht, ibadet, cehd ve riyazet alanlarındaki amellerinizin karşılığı olarak. “koltuklara yaslanarak…” mertebelere ve makamlara kurularak “sıra sıra dizilmiş” teslimiyet, tevekkül ve rıza gibi sıralanmış makam ve mertebelere kurulun. Ya da makamlara eşit bir şekilde karşılıklı oturun. Nitekim bir ayette şöyle buyrulmuştur: “karşı karşıya oturan kardeşler olacaklar.” (Hicr, 47) “Ayrıca biz onları, ceylan gözlü hurilerle eşleştirdik.” Onları derece bakımından kendilerine eşit olan kutsal suretlere ve ruhanilerden mücerret cevherlere/özlere eş kılmışız ki, onların güzelliğinden öte bir güzellik yoktur. 21-İman eden ve zürriyetinden iman edip kendilerine uyanlara, Zürriyetlerine de aynı denk nimetler verilecek. Ve amellerinden de hiçbir şeyi eksiltmedik. Herkesin kazandığı, yaptığı kendine rehiyn olacak.

1214 • TEFSİRİ KEBİR / TE’VİLÂT

22-Onlara canlarının çektiği meyve ve etten bol bol verdik. 23-Onlar orada karşılıklı kadeh tokuştururlar. Ancak onda ne bir saçmalama vardır, ne de günaha sokma. “Onlara…meyveden bol bol verdik.” Lezzetli varidattan, zevk veren vecdlerden, göz alıcı parlaklıklardan “ve etten” kalpleri güçlendiren ilimlerden, kalpleri dirilten hikmetlerden “canlarının çektiği” istidatları ve halleri gereğince arzuladıkları bu şeylerden bol bol verdik. “Karşılıklı…tokuştururlar.” Birbirlerine sunarlar, konuşmalarında karşılıklı olarak birbirlerini dinlerler, karşılıklı konuşmalar yapar birbirlerine hatırlatmada bulunurlar. “Kadeh…” irfandan, aşktan, zevkten oluşan leziz bir şarap içerler. Ama onda “saçmalama” yoktur. Düşük seviyeli konuşmazlar, saçmalamazlar, anlamsız söz söylemezler. “Günah” a girmezler. Kişiyi günaha sokacak, günaha nispet edilmesine neden olacak söz de söylemezler. Gıybet, hayasızlık, sövme ve yalan gibi sözler söylemezler. 24-Hizmetlerine verilmiş gılmanlar etraflarında dönüp dolaşırlar, sanki onlar saklı inci gibi(dirler). 25-Birbirine dönüp soruştururlar. “Hizmetlerine verilmiş…gençler etraflarında dönüp dolaşırlar.” Ruhani meleklerden gençler onların etraflarında dolaşırlar. Yani ruhaniler veya irade, saf istidat sahibi taliplerin hadiseleri gibi varlıklar onlara hizmet ederler. Sanki onlar berraklıkları ve aydınlıkları nedeniyle “saklı inci gibi” dirler. Nefsin hevasının değişmelerinden, tabiat tozlarından korunmuş, adi inanç sahiplerinin, yerilmiş ameller işleyen bayağı kimselerin temasından saklanmış gibidirler. Cennettekiler “birbirlerine dönüp soruştururlar.” Önceki hallerini, nefis âlemindeki riyazet hallerini ve dünya hayatından ibaret maddi yurttaki durumlarını sorarlar. 26- “Gerçekten daha önce biz ailemiz içinde titrerdik, korkardık” derler… 27-Allah bize lütfetti, ve bizi kavurucu ateşin azabından korudu. 28-Gerçekten biz önceden O’na yalvarıyorduk. Muhakkak O, iyilik sahibi (Berr)dir, çok merhamet eden (Rahiym)dir.

TÛR SURESİ • 1215

“Derler ki: Daha önce biz…” kalp fezasına, ahirette ruhun ruhuna kavuşmadan önce gerçekten “ailemiz içinde” bedensel kuvvetlerden ve nefis sıfatlarından oluşan ehlimiz, ailemiz arasında “korkardık.” Allah’ı anarak titrerdik, azaptan korkardık. “Allah bize lütfetti.” Sıfat tecellileriyle ve mükaşefe nimetleriyle bize lütufta bulundu. “Azaptan korudu.” Nefis hevası zehirinden ve tabiat cehenneminden korudu. “Gerçekten biz…” bu makamdan önce “ O’na yalvarıyorduk.” O’nu zikrediyorduk, O’na kulluk ediyorduk. “Çünkü iyilik eden (Berr)…ancak O’dur.” kendisine dua edenlere ihsanda bulunur, onlara ilim ve tahkik bahşederek ihsan eder. “Esirgeyen” (Rahiym’de) ancak O’dur. Kendisine kulluk edeni ve kendisinden korkanı bağışlar, ona hidayet vererek maksada ulaşmaya muvaffak kılar. 29- (Rasulüm) Sen Rabbinin ni’metiyle ne bir kahinsin ne de mecnun. Artık sen zikr et (öğüt ver, hatırlat)!.. 30-Yoksa: “O bir şairdir; biz onun felaketini gözetliyoruz.” mu diyorlar? 31-De ki: “Gözetleyin! gözetleyenlerdenim.” Çünkü ben de sizinle beraber

32-Yoksa bunu hayal kurdukları akılları mı emrediyor? Yoksa onlar azgın bir kavim midirler? 33-Yoksa “Onu kendi uydurup söyledi” mi diyorlar? Hayır! Kendileri iman etmiyorlar. 34 Eğer doğru iseler onun misli gibi bir söz getirsinler. 35-Yoksa onlar hiçbir şey olmadan mı yaratıldılar? Yoksa onlar mı yaratanlar? 36-Yoksa semavat’ı ve arz’ı onlar mı yarattı? Hayır! Onlar yakinen iman eden değiller. 37-Yoksa Rablerinin hazineleri onların yanında mı? Yoksa onlar her şeye hakim mi olmuşlar? 38-Yoksa onların merdiveni var, ondan mı dinliyorlar? O halde dinleyiciler açık bir sultan delil getirsin. 39-Yoksa kızlar onun da, oğlanlar sizin mi?

1216 • TEFSİRİ KEBİR / TE’VİLÂT

40-Yoksa sen onlardan ücret mi istiyorsun? Onlar bu borcun ağırlığından mı eziliyorlar? 41-Yoksa gayb onların yanında da onu bunlar mı yazıyorlar? 42-Yoksa bir tuzak mı kurmak istiyorlar? Fakat küfredenler tuzağa kendileri düşecektir. 43-Yoksa onların Allah’tan başka ilâhları mı var? Subhan’dır Allah, onların ortak koştuklarından. 44-Eğer sema’dan bir parça düşerken görseler, “Birbirinin üzerine yığılmış bir bulutlardır” derler. 45-O halde onları bırak!. Kendisinde bayıltılacakları o günlerine kavuşsunlar. 46-O gün onlara yapmış oldukları hileler fayda sağlamayacaktır. Ve kendilerine yardım da edilmeyecektir. 47-Gerçekten zulüm edenlere bundan başka azap var. Lakin onların çoğu bilmezler. 48-Rabbinin hüknüne sabret Çünkü sen gözetimimizdesin. Kalktığın zaman Rabbine hamd ile tesbih et. 49-Geceleyin onu tesbih et Yıldızların battığı zamanda da. “…Sabret…” nefsin, hükme itiraz etmek suretiyle zuhur etmesini engelleyerek sabret. “Çünkü sen…” gözlerimizin önündesin “gözetimimizdesin” Biz seni görüyoruz ve denetliyoruz. Şu halde nefsinin bizim huzurumuzda zuhur etmesi günahından sakın. “Tesbih et.” Allah’ı tenzih et, nefsin sıfatlarından oluşan giysilerden sıyrıl. Onun sıfatlarından ibaret olan kemalatını izhar etmek suretiyle Rabbine hamdet. “Kalktığın zaman…” orta kıyamette nefis makamı uykusu gafletinden uyanıp fıtrata döndüğün zaman “gecenin bir kısmında…” zulmet vakitlerinin bir kısmında, nefsin sıfatlarından birinin zuhuru ile gerçekleşen telvin vakitlerinden birinde “O’nu tesbih et.” Telvine yol açan sıfatlardan arınarak, ruh ile aydınlanarak onu tesbih et. “batışında…” sıfat yıldızlarının batışında ve zat güneşin doğması, müşahedenin başında fecrin doğuşu esnasında sıfat yıldızlarının kayboluşu esnasında Onu tesbih et. Allah doğrusunu herkesten daha iyi bilir.

NECM SURESİ • 1217

NECM SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Battığı zaman o yıldız’a and olsun. 2-Sizin arkadaşınız sapmadı ve azmadı da. 3-O hevasına göre konuşmaz. 4-O vahyedilen vahiyden başkası değildir. “Battığı zaman o yıldıza and olsun…” fena bulduğu, zuhur mahallinden battığı, zuhur ve huzur esnasında itibar derecesinden düştüğü zaman Muhammedi nefse and olsun ki “arkadaşınız (sahibiniz) sapmadı.” Nefsi yanında durmak, nefse meylederek en yüce maksattan ayrılmak şeklinde sapmadı, şaşarak ve batıla inanmadı.” sıfatlarla perdelenmek, kalp makamında sıfatlarla beraber durmak şeklinde batıla bağlanmadı ve azmadı da. “O, hevasına göre konuşmaz.” Nefis sıfatının telvinde zuhur etmesi şeklinde O, arzusuna göre konuşmaz. Zira; “O vahyedilenden başkası değildir.” Ruh semasından ibaret olan kalp ufkuna ulaştığı ve bu ufkun da en yüce noktasına yani apaçık ruh makamının sonuna vardığı zaman kendisine vahyedilen bir vahiyden başka bir şey değildir. 5-Ona kuvveti güçlü olan öğretti. 6-Üstün yaradılışlı biridir. Sonra onu istiva etti. 7-Ve sonra o, yüksek ufukta doğruldu. 8-Sonra yaklaştı ve aşağı doğru indi. 9-Derken daha da yaklaştı… o kadar ki, iki yay arası kadar hatta daha yakın oldu.

1218 • TEFSİRİ KEBİR / TE’VİLÂT

“Ona…öğretti…” Ruhu’l Kudüs Ona öğretti yani ta’lim etti ki, onun “kuvveti…” altındaki mertebeleri kahreder, onlar üzerinde güçlü, şiddetli bir tesirde bulunur. “Üstün yaratılışlı biri” dir. İlmi sağlam ve sarsılmazdır, değişmesi ve unutulması mümkün değildir çünkü o, Cibril-i emin’dir. “Sonra…doğruldu…” zati suretiyle doğruldu. Nebî de o sırada en yüce ufuktaydı. Çünkü Nebî aleyhisselam, apaçık (mübin) ufukta iken Ruhu’l Kudüs kendi suretinde inmezdi. Bunun nedeni de mücerret ruhun kalp makamında teşekkül etmesinin imkânsızlığıdır. Ancak, o makama uygun bir surete bürünmesi başka. Bu yüzden Cebrail (a.s) Dıhye el-Kelbi suretine girerdi. Dıhye ise siması en güzel ve insanlar içinde Rasulullah (s.a.v.) tarafından en çok sevilen biriydi. Eğer Cebrail, göğüste algılanması özümsenmesi mümkün olan bir surete girmeseydi, kalp onun sözlerini anlayamaz ve suretini de göremezdi. Cebrail’in (a.s) öz yaratılışı itibariyle sahip olduğu asli suretine gelince, bu suret sadece iki kere Rasulullah’a (s.a.v) görünmüştür: Birincisi; Teklik huzuruna yükselişi ve ruh makamına ulaşıp terakki etmesi sırasında, ikincisi; oradan inişi (tedelli etmesi) ve Sidretu’l münteha yanında ilk makama dönüp iyice yaklaştığı sırada. “Sonra yaklaştı…” Rasulullah (s.a.v) Allah’a yaklaştı, vahdette fena bularak Cebrail makamından, ruh makamında yükseldi. Bu makamda Cebrail şöyle dedi: Bir parmak kadar ilerlesem kesinlikle yanarım… Çünkü O’nun makamından sonra zatta fena bulmaktan ve parıldayışların tesiriyle yanmaktan başka bir şey yoktur. “Derken daha da yaklaştı…” yani fena sonrası beka halinde bahşedilmiş Hakkani varlıkla Hak’tan halka dönmek suretiyle ünsiyet cihetine meyletti. “O kadar ki iki yay arası kadar…” Yani Hz. Rasulullah (s.a.v) bütün varlığı şamil ve hayali bir çizgi tarafından biri Hak, biri halk olmak ve kendisi de daireyi ikiye bölen hayali çizgi olmak üzere iki yaya bölünen varlık dairesinin miktarı kadar oldu. Şu halde, başlangıcı ve yaklaşmayı esas aldığımız zaman ilk yay, halk olarak belirginleşir. O da mahlukatın aynlerinde ve suretlerinde hüviyeti perdeler. Hak ise dairenin öbür yarısıdır ve ona yavaş yavaş yaklaşır, bu sırada gitgide silinir, peyderpey fena bulur. Sonuç ve daha

NECM SURESİ • 1219

da yakın olmayı esas aldığımız zaman Hak ilk, ezelde ve ebedde hali üzere sabit yay olarak belirginleşir. Halk ise dairenin öbür yarısı anlamında öteki yaydır. O da kendisine bahşedilen yeni varlık öncesi fena sonrasında meydana gelmiştir. “Hatta daha da yakın oldu.” iki yayın miktarından daha yakın oldu. Ayırıcı ikiliğin ortadan kalkması ile daha da yakın oldu. Bundan da iki yayın birbirlerine kavuştukları, çokluk aynında hakiki vahdetin tahakkuk ettiği anlaşılıyor. Çokluk da onun içinde dağılır. Daire de hakikâtte bölünmemiş olarak, zatı ve sıfatlarıyla tek olarak belirginleşir. 10-Artık Allah kuluna vahy edeceğini vahy etti. 11-Gördüğünü kalbi yalanlamadı. 12-Gördüğüne karşı siz kendisi ile tartışacak mısınız? “Artık Allah kuluna vahy edeceğini vahy etti…” Bunun üzerine Allah, kuluna…bildirdi. Vahdet makamında, Cebrail (a.s) vasıtası olmaksızın kuluna “vahyini” iletti. İlahi sırları bildirdi ki ;Nübüvvet sahibinin bunları açığa vurması caiz olmaz. “Gördüğünü kalbi (fuad) yalanlamadı.” Cem makamında gördüğünü yalanlamadı. Ayette geçen (el-Fuad) kelimesi şühud makamında ruh makamına yükselen ve bütün sıfatlarla birlikte zatı müşahede eden, Hakkani varlıkla mevcut olan fuad’dir bir başka ifadeyle kalptir. Bu cem’den maksat; varlık cemidir, vahdet cemi değildir. Çünkü vahdet cem’inde kalp de olmaz kul da. Orada her şey fena bulur. Sufilerin ıstılahında bu “zat cemi aynî” olarak isimlendirilir. Bu cem ise; Baki vech olarak isimlendirilir. Yani bütün sıfatlarla birlikte mevcut zat. “…Kendisi ile tartışacak mısınız?” anlamadığınız, bilme ve tasavvur imkânına sahip olmadığınız bir şey hakkında onunla tartışacak mısınız? Peki onun karşısına nasıl delil koyabileceksiniz? Tartışma, ancak üzerinde ihtilaf edilebilecek bir şeyle ilgili olabilir. Sonra da nefiy veya ispat için karşılıklı deliller sunulur. Bir yerde tasavvur yoksa orada gerçek anlamda bir tartışma da olmaz. 13-And olsun, o başka bir inişle de onu gördü. 14-Sidretü’l-Müntehâ’nın yanında. 15-Cennetü’l Me’vâ O’nun yanındadır.

1220 • TEFSİRİ KEBİR / TE’VİLÂT

16-O vakit Sidre’yi bürüyen bürüyordu. 17-Gözü kaymadı ne de sınırı aşmadı. “And olsun, o başka bir inişle de onu gördü.” Zira Cebrail’i gerçek suretiyle “bir defa daha” görmüştü. Hak’tan dönüş ve ruh makamına iniş vaktinde “Sidretu’l münteha’nın yanında”. Bazılarının söylediğine göre “Sidretu’l Münteha” yedinci gökte bulunan bir ağaçtır ve meleklerin ilmi ona kadar uzanır. Ama hiçbir melek bu ağacın ötesinde ne olduğunu bilmez. Burası da cennet mertebelerinin sonudur ki şehitlerin ruhları orada barınır. Şu halde Sidretu’l Münteha en büyük ruhtur ki ondan öte hiçbir ayn ve mertebe yoktur. Üstünde de salt hüviyetten başka da hiçbir şey bulunmaz. Bu yüzden Nebi (a.s) salt fenadan bekaya dönünce Cebrail (a.s) Onun yanında inmiştir. Nebî aleyhisselam da orada Cebrail’i (a.s) öz yaratılışına esas oluşturan asli suretiyle görmüştür. “Cennetu’l me’va da onun yanındadır.” Ki mukarrebinin ruhları da orada barınır. “Sidreyi kaplamıştı…” Allah’ın celalinden ve azametinden “kaplayan” bürümüştü. Çünkü Rasulullah (s.a.v), Hakkani varlıkla tahakkuk etmesiyle birlikte onu Allah’ın gözüyle görüyordu. Hakk’ı onun suretinde tecelli etmiş olarak gördü. Sidre’yi de ilahi tecelliden örten ve fena bulmasına neden olan bir şey bürümüştü. O’nu fena gözüyle gördü. O’ndan perdelenmedi. O’nu kendi suretiyle gördü, Cebrail aracılığıyla değil. O’nun hakikâti de Hak’tandı. Bu yüzden “Gözü kaymadı…” denilmiştir. Başkasına yönelmemiş, başkasını görmemiştir. “Sınırı aşmadı.” Nefsine bakarak, benlikle perdelenerek sınırını da haddini de aşmadı. 18-And olsun, Rabbinin en büyük ayetlerinden bir kısmını gördü. “And olsun O, Rabbinin… gördü.” Rahmani sıfatı “en büyük ayetlerinden bir kısmını” gördü, ki yüce Allah’ın tecelli eden sıfatları onun kapsamındadır. Daha doğrusu İsm-i Azam’ın huzurudur o. İsmi Azam ise bütün sıfatlarla birlikte zat demektir. Bu da varlık cemi aynında “Allah” lafzıyla ifade edilir. Öyle ki sıfatlardan dolayı zattan, zattan dolayı da sıfatlardan perdelenmemiştir. 19-Gördünüz mü Lât ve Uzzâ neymiş? 20-Diğer üçüncüsü Menât’ı. 21-Erkek sizin de, dişi O’nun mu?

NECM SURESİ • 1221

22-O halde bu, insafsızca bir paylaştırmadır. 23-Bu putlar sizin ve babalarınızın taktığı isimlerden başka bir şey değildir. Allah onlar hakkında hiçbir delil indirmemiştir. Onlar, ancak zanna ve nefislenin hevalarına tâbi oluyorlar. Muhakkak kendilerine Rablerinden (huda) hidayet, ilim geldi. 24-O halde insanın temenni ettiği nedir? 25-Ahiret de, dünya da Allah’ındır. 26-Semavat da nice melekler vardır ki onların şefaatleri bir işe yaramaz. Meğer ki Allah dilediğine izin vermiş ve razı olmuş ola. 27-Muhakkak ahırete inanmayanlar meleklere dişi isim takıyorlar. 28-Onların buna dair bir bilgileri, ilimleri yoktur. Ancak onlar bir zanna tâbi oluyorlar. Gerçekten zann Hakk namına hiçbir şey ifade etmez. 29-Bizim zikrimizden dönen kimselerden, yalnız dünya hayatını isteyenlerden yüz çevir! 30-İşte bu onların ilimden ulaşabildikleri (son) yerdir. Muhakkak senin Rabbin o, yolundan sapan kimseyi de en iyi bilendir, ve O hidayete eren kimseyi de en iyi bilendir. “Semavat’da nice melek var ki…” Meleklerin şefaat etmesi; şefaat dileyen kişinin şefaat edene tevessül etmesi sırasında nurlar ve imdat bahşetmek şeklinde gerçekleşir. Şefaatçi ise, bu nurlar ve yardımlar ile şefaat dileyen kişi arasında uygun bir vasıta bir vesile, bir fiili bağlantı konumundadır. İşte meleklerin beşeri nefisler için şefaatte bulunmaları bu şekildedir. Ama beşeri nefsin de aslı itibariyle istidat sahibi olması, melekuti feyzi alabilecek kabiliyette olması gerekir. Sonra bu nefisler beşeri heyetlerden ve tabii örtülerden kutsi tarafa yönelmek, hissi giysilerden ve pis maddelerden arınmak suretiyle temizlenirler. O zaman melekutun nuruyla aydınlanır, feyzinden istifade eder, onunla bütünleşir ve onun akışına katılır. O’nun vasıtasıyla Allah’a yaklaşır. Dolayısıyla şefaat izni, asli istidat ve kabiliyettir. Şefaate razı olmak ise, çalışma ve cehd sonucu gerçekleşen temizlenme ve saflıktır. Bu iki durum birleşince şefaat gerçekleşir. Eğer asli istidat yoksa yahut asli istidat varken sonradan çeşitli alakalar ve örtülerle değişime uğramışsa, asli saflığı üzere kalmamışsa Allah’tan şefaat izni gelmeyeceği gibi razı da olmaz. Dolayısıyla, şefaat de gerçekleşmez.

1222 • TEFSİRİ KEBİR / TE’VİLÂT

“Şefaatleri…bir işe yaramaz.” ifadesinin anlamı, şefaat olgusunun olmayacağı değil, onlarla ilgili olarak olmayacağıdır, onlar hakkında bir işe yaramayacağıdır. Çünkü zaten onlar hakkında melekut âleminde şefaatin olması imkânsızdır. Tıpkı Arapların şu sözü gibi. “Bir kelerin orada yuva edindiğini göremezsin.” 31-Semavat’da ve Arz’da ne varsa hepsi Allah’ındır. Kötülük yapanları yaptıklarıyla cezalandıracak, Muhsinleri de en güzel ile mükafatlandıracaktır. 32-O kimseler (muhsinler) ki küçük hataları hariç büyük günahlardan ve fuhşiyattan sakınırlar. Şüphesiz Rabbinin mağfireti çok geniştir. Arz’dan sizi nasıl şekillerdiğini , sizin nasıl meydana geldiğinizi, sizlerin annelerinizin karnında ceninler halinde iken O, (sizi) en iyi bilendir. O halde kendi nefislerinizi temize çıkarmayın, O, sakınan (muttekiyn) kimseyi en iyi bilendir. 33-Yüz çevireni gördün mü? 34-Ve malından az verip de cimrilikte direneni. 35-Gaybın ilmi onun yanında da o mu görüyor? 36-Yoksa Musa’nın sahifelerinde olanlar haber verilmedi mi? 37-Ve ahdine vefa gösteren İbrahim… 38-Gerçekten yüklenemez. hiçbir günahkâr başkasının günâh yükünü

39-Ve insan için ancak kendi çalışmasından başkası yoktur. 40-Muhakkak o çalışmasının karşılığını yakiyn de görecektir. 41-Sonra ona karşılığı tamam olarak verilecektir. 42-Muhakkak en nihayet dönüş Rabbinedir. 43-Muhakkak güldüren de O’dur, ağlatan da. “Ahdine vefa gösteren İbrahim…” istikamet makamında kulluk vazifesini yerine getirmek ve risalet ve nübüvveti tebliğ etmek suretiyle tevhidde fena halinde varlığını Allah’a teslim ederek O’nun hakkını eksiksiz yerine getiren İbrahim. Ya da Allah’ın kendisini sınadığı kelimeleri tamamlaması kastediliyor. Ki Saffat suresinde anlatıldı. Bazıları yukarıdaki ayette geçen “vefa” kelimesini “vefa” şeklinde de

NECM SURESİ • 1223

okumuşlardır. Yani Allah’a verdiği söze vefa gösterdi. Ki bu söz, fıtratın başında misak olarak ondan alınmıştı. Buna göre tevhid makamına ulaşıncaya kadar fıtrat üzere sebat edecekti. Buna da şu sözüyle işaret etmiştir: “Yüzümü semavat’ı ve arz’ı yoktan var edene döndürdüm…” “Gerçekten hiçbir günahkâr, başkasının günah yükünü yüklenmez.” Çünkü ceza, günâh dediğimiz kötü fiil ve sözlerin tekrarlanması sonucu nefiste kökleşen karanlık heyetlere terettüp eder. Sevap da bunların zıddı olan faziletlerin heyetlerine terettüp eder. Nitekim yüce Allah şöyle buyurmuştur: “İnsan için kendi sa’yinden… amellerinden, çalışmasından, yaptıklarından “ başkası yoktur.” Geçici ve kudrete göre taksim edilmiş dünyevi hazlar için farklı bir durum söz konusudur. Gerçi bunlar da Allah’ın kaza ve kaderine dayanır; ancak burada her ikisini de gerektiren yakın sebebe itibar edilir. 44-Muhakkak öldüren de O’dur, dirilten de O’dur. 45-Muhakkak erkek ve dişi olmak üzere iki çifti O yarattı. 46-O nutfe, rahme döküldüğü zaman da. 47-Başka şekilde yaratmak da O’na aittir. 48-Ve muhakkak ki zengin eden de O’dur, sermaye veren (razı eden) de. 49-Gerçekten Şi’râ yıldızının da Rabbi O’dur. 50-Şüphesiz sizden evvel gelen Âd kavmini helak etti. 51-Semûd’u da helak etti, neslini bırakmadı. 52-Daha önce Nuh kavmini de helak etti. Çünkü onlar daha zalim ve daha azgındılar… 53-Mutefike kavmini de altını üstüne getirdi. 54-Böylece onları, ne örttüyse örttü. 55-Artık Rabbinizin hangi nimetinden şüphe edersiniz. 56-Bu evvelki uyarıcılardan bir uyarıcıdır. “ …Tekrar diriltmek…” üç şeye dayanır: Birincisi: Ruhların hesap için bedenlere dönmesi, hayır ve şer nitelikli amellerin karşılığının cehenneme gitmek veya fiil cennetine gitmek şeklinde verilmesi. İkincisi: İlk fıtrata ve kalp makamına dönmek. Üçüncüsü: Tamamen fena

1224 • TEFSİRİ KEBİR / TE’VİLÂT

bulduktan sonra bağışlanmış Hakkani varlığa dönmek. Birincisinin gerçekleşmesi, ister nurani, ister zulmani olsun her beden için kaçınılmazdır, diğer ikisi değildir. 57-Yaklaşan yaklaştı. 58-Onu Allah’dan başka açığa çıkaracak yoktur. 59-Şimdi siz bu kelama mı şaşıyorsunuz? 60-Ve gülüyorsunuz, ağlamıyorsunuz? 61-Ve siz gafleti benimsediniz! 62-Haydi Allah’a secde edin ve O’na kulluk edin! (SECDE) “Yaklaşan yaklaştı…” Eğer küçük kıyamet şeklinde yorumlanırsa bunun yaklaşmasının anlamı açıktır. Bu takdirde “açığa çıkaran” dan maksat da ya vaktini açıklayan veya ona sebep olandır. Şayet büyük kıyamet olarak yorumlanırsa, yakınlaşması bu takdirde iki şekilde olur: Birincisi, manevi yakınlaşmadır. Çünkü manevi olarak herkese her şeyden daha yakındır.Bunun nedeni vahdet aynında olmasıdır. Ama gaflette oldukları ve şuurunda olmadıkları için onu uzak bilirler. İkincisi: Hz. Muhammed’in (s.a.v) varlığı ve Nebî aleyhisselam olarak gönderilişi büyük kıyametin zuhur vaktinin hemen öncesinde vuku bulmuş ve zuhurunun şartlarından biridir. Bu yüzden, Rasulullah (s.a.v) orta ve işaret parmağını birleştirerek “benim gönderilişim ile kıyametin kopması şu iki parmak kadar birbirine yakındır.” Büyük kıyamet Mehdi’nin (a.s) gönderilişi ile zuhur eder. “Onu Allah’dan başka açığa çıkaracak yoktur.” Yani onu açığa çıkaracak bir nefis yoktur. Çünkü O’nun varlığından başka varlık mümkün değildir ve büyük kıyametin ilmi de O’nun yanındadır. “Haydi Allah’a secde edin…” fenaya varın, “ Ona kulluk edin…” fena sonrası beka ile kulluk edin. Allah doğrusunu herkesten daha iyi bilir.

KAMER SURESİ • 1225

KAMER SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-O saat (kıyamet saati) yaklaştı ve Ay (Kamer) yarıldı. 2-Eğer onlar bir mucize görürlerse yüz çevirirler ve: “Bu sürüp gelen bir sihirdir.” Derler. 3-Yalanladılar ve hevalarına uydular. Ve her emrin bir yeri, mekanı var. 4-And olsun onlara inkârdan alıkoyacak haberler gelmiştir. 5-Hikmetli işler sonuca ulaşmıştır. Lakin uyarmalar fayda vermiyor. 6-O halde onlardan yüz çevir. O çağıranın tanınmayan, tiksinilene çağırdığı o gün… 7-Bakışları perişan bir halde olur, sanki etrafa dağılmış çekirge sürüsü gibi kabirlerinden çıkarlar. “O Saat yaklaştı ve Ay yarıldı.” Ay’ın (Kamer’in)ın yarılmasının (O Saatin) yani büyük kıyametin yaklaşmasının işareti olmasının sebebi; ayın kalbe işaret ediyor olmasıdır. Çünkü kalbin iki yüzü vardır: Biri nefse bakan karanlık yüz, öbürü ruha bakan aydınlık yüz. Kalbin ruhtan ışık alması tıpkı ayın güneşten ışık alması gibidir. Kalp, ruhun nurunun kendisine tesir etmesiyle döner ve güneşi de kendisinin battığı yerde zuhur eder. Yani kalbin içinde iken onun perdesinden sıyrılıp açığa çıkması, vahdette fena bulmanın âlametidir. Çünkü zati şuhudu gerektiren müşahede makamıdır burası. Eğer Mehdi’nin gönderiliş zamanı olan zuhur dönemine hamledilirse, ayın yarılmasından maksat, Hz. Muhammed’in zuhuruyla Ay’ın infilak edip açılmasıdır. Çünkü, Hz. Muhammed (s.a.v) Kamer devrinde zuhur etmiştir. Eğer küçük kıyametin yaklaşması olarak yorumlanırsa, bu takdirde ay’dan maksat beden olur. Çünkü beden ruh güneşinden şuur ve hayat nurunu alır, karanlığı da kendi içindedir.

1226 • TEFSİRİ KEBİR / TE’VİLÂT

“Çağıranın…çağırdığı gün.” ifadesi de bu anlamı güçlendirmektedir. Yani ölümü gerektiren zuhur eder ve o ölüme icabet edeni öyle bir şeye çağırır ki görülmemiş, tanınmayan, korkunç bir şeydir bu, nefisler de ondan tiksinir. “Bakışları perişan bir halde” olur. Zilletten, acizlikten, düşkünlükten ve yoksunluktan dolayı perişan olur bakışları. “…çıkarlar…” beden kabirlerinden “sanki etrafa yayılmış çekirge sürüsü gibi…” çekirge sürüsüne benzetilmelerinin sebebi, değişik nefislerin çokluğu, bunun yanında zelil oluşları, zayıflıkları, ihtirasları, maddi zatın huzuruna ve tabii şehvetlere helak olurcasına üşüşmeleri ve süfli cihete meyletmeleridir. Nitekim, hayat nurunun üzerine üşüşmelerinden dolayı onları kelebeklere de benzetmiştir. Birinci yorumu esas alırsak şöyle bir anlam elde etmiş oluruz: Ruh ve kalp davetçisi nefisleri hoşlanmayacakları geçici hazları, bedensel maddi lezzetleri iradi ölüm ve riyazetle terk etmek, Hakk’ın tarafına yönelme ile sır ile beraber olmak gibi bir şeye çağırır. Davetçi bu nefisleri kahrettiği ve onları istila ettiği için de bakışları zelil ve kırık olur. Bedenlerden tecerrüt etmek ve sıyrılmak suretiyle beden kabirlerinden çıkarlar. Zayıf oldukları ve ruh güneşinin nurunun aydınlığında uçuştukları için de çekirge sürüsünü andırırlar. 8-Davetçiye koşarlar. Kâfirler: “Bu çok çetin bir gündür!” derler. “…Davetçiye koşarlar…” bu anlam her iki tevil için de geçerlidir. Çünkü isteyerek ve istemeyerek ona boyun eğerler. “Kâfirler… derler.” dinden veya Hak’tan perdelenenler “Bu, çok çetin bir gündür!” derler. Bunun nedeni zata ve maddi şehvetlere sürüklenmeleri, onlara özlem duymaları, hasretle yanmalarıdır. Perdelenmemiş olanlar açısından ise hem tabii hem iradi ölüm son derece kolaydır. 9-Onlardan önce Nuh kavmi de yalanladı. Böylece kulumuzu (Nuh’u) yalanladılar da “Bir mecnundur” dediler ve tebliğden men ettiler. 10-Nihayet o da Rabbine: Gerçekten ben mağlubum, bana yardım et! Diye dua etti. 11-Bunun üzerine sağanak halinde su boşaltması için sema’nın kapılarını açtık.

KAMER SURESİ • 1227

“…Kapılarını açtık…” süfli âleme kuvvetle nasp edilen ilimle akıl semasının kapılarını açtık. Yani dünyaya meyleden, cüzi işlerin tedbiriyle, maddi lezzetlerin tertibiyle meşgul olan, geçim işine dalan, bütün gücünü bu alanda harcayan, bunların yanında durup ötesine geçmeyen, bu yüzden uhrevi işlerden perdelenen, dolayısıyla helak olmalarına sebep olan akıllarını ters yüz ettik. Dolayısıyla, bu ayet, anlam itibariyle aşağıdaki ayete benzemektedir: “Bir ülkeyi helâk etmek istediğimizde, o ülkenin zenginlik sebebiyle şımarmış elebaşılarına (iyilikleri) emrederiz; buna rağmen onlar orada kötülük işlerler.” (İsra, 16) 12-Arz’dan kaynaklar fışkırttık. Her iki su takdir edilmiş bir işin olması için birbirine birleşmişti. “…Fışkırttık…” nefis arzında “kaynaklar…” nimet kırıntıları kazanıp toplamaya, onlardan lezzet almaya ilişkin maddi cüzi ilimler çıkardık. Sanki nefisler tümüyle bu tedbirlerden ibarettir. Bu da nefislerinin bunlara şiddetle bağlı olmasından, ihtirasla sarılmasından dolayıdır. “Her iki su…birleşmişti.” dünyayı talep etmeye ve dünya nimetlerine kapılmaya ilişkin her iki ilim “takdir edilmiş bir işin olması için.” Allah’ın takdir ettiği bir işin olmasını sağladılar. Bu iş ise, cahillikleri yüzünden şehvetlerde aşırı gitmeleri nedeniyle helak edilmeleriydi. 13-Onu levhalar ve çiviler sahibi üzerinde taşıdık. 14-Gözlerimizin önünde akıp gidiyordu… İnkâr edilene bir mükafat olmak üzere. “Onu…” Yani Nuh’u ameller, amellerle bağlantılı ilimler veya hükümler “levhalar” ve hükümlere istinat eden “çiviler sahibi” akitler içeren bir şeriat “üzerinde taşıdık.” “Gözlerimizin önünde akıp gidiyordu.” onlara galip gelen, bürüyen cehaletlerinin dalgaları arasında bizim korumamız altında, gözetimimizde hükmünü icra ediyordu. Bu yüzden de onların cehaletleri Ona galip gelip iptal edemiyordu. “Bir mükâfat olmak üzere…” Bu, Nuh’a (a.s) yönelik bir mükâfattı. Çünkü Nuh, kavmi tarafından nankörlükle karşılanan bir nimetti. Onu tanımadılar, itaat etmediler, gereken saygıyı göstermediler. Böylece, kendilerinin kurtuluşlarına vesile olması fırsatını kaçırdılar. Tam tersine inkâr edip baş kaldırdılar. Bu yüzden de helak oldular.

1228 • TEFSİRİ KEBİR / TE’VİLÂT

15-And olsun, biz onu bir ibret olarak bıraktık. İbret alacak kimse yok mudur? “And olsun onu…bıraktık.” bu şeriatın ve davetin izlerini bugüne kadar “bir ibret olarak” apaçık bir ayet olarak bıraktık ki ibret alma özelliğine sahip olanlar yani öğüt alıp idrak etme kabiliyeti olanlar gerekli dersleri çıkarsınlar. “Yok mudur?” ibret alacak kimse?… Çünkü Hakk’ın yolu birdir ve bütün Nebiyler şeriatın temel prensiplerinde müttefiktirler. 16-Bak benim azabım ve uyarmam nasılmış! 17-And olsun biz Kur’ân’ı düşünüp anlasınlar diye kolaylaştırdık. Öğüt alan idrak eden yok mu? 18-Âd kavmi de yalanladı. Benim azabım ve uyarılarım nasıl oldu! 19-Muhakkak biz onların üzerine uğultulu rüzgâr gönderdik, uğursuzluğu daim bir günde. 20-İnsanları kökünden sökülmüş hurma kütükleri gibi söküp atıyordu. 21-Bak nasıl oldu azabım ve uyarılarım! 22-And olsun biz Kur’ân’ı düşünüp anlasınlar diye kolaylaştırdık. Öğüt alan idrak eden yok mu? 23-Semûd kavmi de uyarıcıları yalanladı. 24-Dediler: İçimizden bir beşere mi tâbi olacağız? Mutlaka biz şaşkınlık ve delilik içinde oluruz. 25-Kitab aramızdan ona mı verildi? Hayır, o çok yalancı ve şımarık dediler. 26-Yarın bilecekler kimin çok yalancı ve şımarık olduğunu. “Benim azabım…nasılmış!” kavmine yönelik azabım ve onları cehalet girdabında helak etmem, hakiki hayattan, sonsuz lezzetten yoksun bırakmam ve Nuh’un dilinden onları uyarmam nasılmış! Ayrıca semanın açılması, Nuh’un (a.s) üzerine rahmetin ve vahyin indirilmesi şeklinde tevil edilebilir. Yani Nuh’un ruh semasının kapılarını bütün cüzileri kapsayacak şekilde kuvvetle tayin edilen ilimle açtık. O’nun nefsinin arzında pınarlar açtık. Yani cüzi ilim pınarlarını açtık. Böylece onun nefsi tümüyle ilim kesildi. Derken, iki ilim onda birleşerek

KAMER SURESİ • 1229

ameli ve nazari hususlar üzerine bina edilmiş şeriata dayalı sahih kıyaslar ve görüşlere dönüştü. Onun buna göre amel etmesi, o istikamette hareket etmesi suretiyle onların üzerinde taşıyarak kurtardık. Ama kavmi cehalet ortamında kalakaldılar, heyuli denizin girdabında, cehalet dalgaları arasında boğuldular ve helak oldular. 27-Muhakkak ki biz onlara bir fitne olmak üzere o dişi deveyi gönderiyoruz. Şimdi onları gözetle, bekle ve sabret. 28-Ve onlara haber ver ki, su aralarında nöbetlidir. Her biri kendi sırasında gelsin. 29-Arkadaşlarını nida ile çağırdılar. O da cüret göstererek deveyi boğazladı. 30-Bak azabım ve uyarılarım nasıl oldu! 31-Muhakkak biz onların üzerine bir sayha, ses gönderdik. Neticede kuru ot, ağıl çırpısı gibi oluverdiler. 32-And olsun biz Kur’ân’ı düşünüp anlasınlar diye kolaylaştırdık. Öğüt alan idrak eden yok mu? 33-Lût kavmi de uyarıcıları yalanladı. 34-Muhakkak biz onların üzerine taş yağdıran rüzgâr gönderdik. Yalnız Lût’un ailesini seher vakti kurtardık, 35-İndimizden bir nimet olarak. İşte biz şükredenleri böyle mükafatlandırırız. 36-And olsun, onları biz yakalayacağımız azap ile uyarmıştık. Fakat uyarmaları cidal ile karşıladılar. 37-And olsun, onlar Lût’un misafirlerine tecavüz etmek istediler. Biz de onların gözlerini silme kör ettik. “Artık tadın azabımı ve uyarılarımı!” dedik. 38-And olsun, onları sabit yerini bulmuş azap yakaladı. 39-Şimdi tadın bakalım azabımı ve tehditlerimi! 40-And olsun biz Kur’ân’ı düşünüp anlasınlar diye kolaylaştırdık. Öğüt alan, idrak eden yok mu? 41-And olsun, Firavun hanedanına da uyarıcılar geldi. 42-Bütün mucizelerimizi (ayetlerimizi) yalanladılar. Biz de onları güçlü muktedire yaraşır bir şekilde yakalayıverdik.

1230 • TEFSİRİ KEBİR / TE’VİLÂT

43-Sizin kâfirleriniz onlardan daha mı hayırlı? Yoksa sizin için ilahi kitablarda bir beraat mi var? 44-Yoksa onlar: “Biz birbirimizden yardım görecek cemaatiz” mi diyorlar? 45-Yakında o topluluk hezimete uğrayacak, arkalarını dönüp kaçacaklar. “Gönderen biziz…” nefsinin devesini “onları” sınamak üzere gönderen biziz. Bunu yaparken güttüğümüz amaç, istidat sahibi kabiliyetli mutlu kimseyi cahil, münkir ve bedbahttan ayırt etmektir. “Sen onları gözetle…” ki öncekilerin kurtuluşunu, ötekilerininse helak oluşunu göresin. “Ve sabret…” onları büyük bir sabırla davet et. “onlara…haber ver” ilim suyu “ aralarında paylaştırılmıştır.” Devenin payına üzerine indirilen ruh ilmi, onların payına ise nefis ilmi düşmüştür. Yani manevi olgular devenin, maddi olgular da onlarındır. “Her biri kendi sırasında gelsin.” Deve, ruha yönelerek, ondan hakiki ve faydalı ilimler kabul ederek içmeye gelir, onlar ise hayal ve vehim kaynağına yönelerek içme sıralarına gelip vehimleri ve hayalleri alırlar. 46- “Bilakis kıyamet onlara vaat edilen o asıl saattir. O saat daha şiddetli ve acıdır. “Bilakis kıyamet onlara vaat edilen asıl saattir.” Yani küçük kıyamet ve ebedi azaba duçar olmaları, istidadın zevali, varlığın en aşağı derekeye yuvarlanması, onlara vaat edilen asıl saattir. Bu ise öldürülme ve hezimete uğrama azabından daha şiddetli ve acıdır. 47-Şüphesiz suçlular sapıklık ve çılgınlık içindedirler. 48-O gün onlar yüz üstü ateşe sürüklendiklerinde: “Tadın bakalım cehennemin dokunması nasılmış?” denilecek. 49-Muhakkak biz her şeyi bir kader ile yarattık. “Şüphesiz suçlular…” cismani,bayağı, karanlık heyetler edinmekle suç işleyenler “sapıklık…içindedirler.” Hak yoldan sapmışlardır. Çünkü nefislerinin sıfatlarından kaynaklanan karanlıkla kör olan kalpleri kör olmuştur. “Ve çılgınlık içindedirler…” yani delirmişlerdir, çıldırmışlardır. Çünkü akılları vehim tortularıyla Hakk’ın nurundan perdelenmiş ve batıl içinde şaşkın olarak kalakalmıştırlar… Ki, “o gün yüzüstü ateşe

KAMER SURESİ • 1231

sürüklendiklerinde…” yüzlerinin suretleri içinde arza doğru haşredilirler. Arz melekutunun kahrına boyun eğerler. Böylece, türlü azaplarla kahrolurlar. Mahrumiyet ateşiyle cezalandırılırlarken onlara şöyle denir: “cehennemin dokunmasını tadın!”. 50-Bizim emrimiz ancak bir andır, bir göz kırpması gibi. 51-And olsun, biz sizin benzerlerinizi helak ettik. Öğüt alan, idrak eden yok mu? 52-Onların yaptıkları her şey bir (Zeburdadır) kitabdadır. 53-Küçük büyük hepsi satırlara yazılmışdır. “Bizim emrimiz ancak bir andır” yani …bir tek sözden başka bir şey değildir. Her şeyin belli bir zamanda belli bir şekilde varolmasını gerektiren ve şeriat dilinde “Kün=Ol” olarak isimlendirilen ezeli meşiyet, kader levhinde sabittir. Böylece, onun varlığını bu zamanda bu şekilde gerektirerek “Kitablarda…” yani nefis levhalarında küçük büyük hepsi satırlara yazılmıştır. 54-Muhakkak muttakiler, cennetlerde ve nehirlerin kenarlarında… 55-Hak meclisinde muktedir bir Melikin huzurundadırlar. Takva sahipleri, mutlak olarak muhakkak bütün “muttakiler cennetlerde…” üç yüksek ve yüce cennet mertebelerinde “ve nehirlerin kenarlarında” ilim nehirlerinin kenarlarındadırlar. Bunlar da sözü edilen cennet mertebelerine göre tertip edilmişlerdir. “Sıdk makamında Hak meclisindedirler.” Yani hayır içindedirler. Çünkü vahdet makamındadırlar? Sıdk makamında; Yüce Allah’ın huzurunda, fena sonrası beka halinde isimler huzurunda, zat ve sıfat arasındaki fark makamında zat ile olup Hak meclisindedirler. Sıfat ile de varlık mülkünü hikmet uyarınca, inayet gereğince, en güzel şekilde ve en kusursuz düzenle idare eden “muktedir” güçlü, mülkünde olan her şeyi meşiyetinin hükmüne göre çekip çeviren takdir eden, iradesine göre boyun eğdiren ve hiçbir şey hükmetmesi engellenemeyen “Melikin” hükümdarın huzurundadırlar.

1232 • TEFSİRİ KEBİR / TE’VİLÂT

RAHMÂN SURESİ • 1233

RAHMÂN SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Er-Rahman. 2-Kur’ân’ı öğretti. 3-İnsanı yarattı. 4-Ona beyanı (açıklamayı) öğretti. “Rahman…” Allah’ın özel isimlerinden biridir. Sureye de isim olmuştur. Ayandan ve başlangıç itibariyle onların ilk kemalatlarından oluşan ni’metleri bahşeden anlamını içermektedir. Burada zikredilmesinin nedeni, başlangıç itibariyle anlamının kapsamına giren bütün sıfatları kapsayıcı bir özelliğinin olmasıdır. Böylece bundan sonra zikredilecek bütün temel prensiplerin bu sıfata nispet edilmesi amaçlanmıştır. “Kur’an’ı öğretti…” Kur’ani akıl olarak isimlendirilen, her şeyi hakikâtleri, sıfatlarıyla, hükümleriyle, var olması mümkün olan ve mümkün olmayan olguları kapsayan insani kâmil istidadı, insan fıtratında var edip yerleştirmiştir. Çünkü, onun zuhuru ve ortaya çıkışı, kapsadığı şeylerin tafsiliyle, dolayısıyla Furkan olmasıyla gerçekleşir. Son itibariyle Furkan olur. Çünkü bir ayette şöyle buyrulmuştur: “Furkan’ı indiren noksan sıfatlardan münezzehtir.” Bu ise rahimi rahmetin kapsamına girer, rahmani rahmetin değil. “İnsanı halketti…” Allah, insanın fıtratını yaratıp içine Kur’ani aklı yerleştirmiş, sonra onu bu dünyada bu olağanüstü surette yaratıp ortaya çıkardı.

1234 • TEFSİRİ KEBİR / TE’VİLÂT

“Ona açıklamayı öğretti.” Yani onu diğer mahlukattan ayıran konuşma yeteneğini öğretti ki içindeki Kur’ani akla dayanarak haber versin. 5-Güneş ve Ay hesap ile hareket ederler. 6-Yıldız da, ağaç da secde ederler. 7-Semayı yükseltti ve mizana koydu. 8-Mizan’da (terazide) haddi aşmayın, 9-Ve mîzanı adaletle tutun ve mîzan’da eksiklik yapmayın. 10-Ve arz’ı yaratılmış mahluk için hazır hale koydu. “Güneş ve Ay…” ruh ve kalp onda bir hesaba göre hareket ederler. Menzillerinden ve mertebelerinden oluşan belli bir ölçü dahilinde hareket ederler. Bu ölçüye eksiksiz uyarlar ve hiçbiri ölçüsünü, kendisi için tayin edilen mertebeyi aşmaz. Buna göre her biri için ayrı kemalat, ölçüsünün sınırları belirlenmiş, amaçları bilinen mertebeleri vardır ve onlara doğru hareket etmektedirler. “Yıldız da…” cisim gecesinde maddi şuur nuruyla aydınlanan hayvani nefisler “ve ağaç da…” ona doğru yükselen nebati nefis “secde ederler.” beden arzına yönelmek, ona meyledişleri ve külli dönüşleri suretiyle alınlarını üzerine koyarlar. Bu onların terbiyesi, gelişimi ve tekamülü için gereklidir. “Semayı…” akıl semasını “yükseltti…” ruh güneşi mahalline ve kalp semeresine yükseltti. “mizana koydu…” adalet terazisini nefis ve beden arzına indirdi. Çünkü mîzan yani adalet, nefsani bir heyettir ve eğer o olmazsa insani fazilet gerçekleşmez. Bedendeki itidal ve denge de ondan kaynaklanır ki, o da olmazsa beden var olmaz ve varlığını sürdüremez. Din ve dünya işi de adaletle istikamet bulur, nefis ve bedenin kemali de ona bağlıdır ve adalet olmazsa her ikisi de fesada uğrar. Bu yüzden, önce adaletin gözetilmesini ve korunmasını emrediyor, sonra diğer temel prensipler sıralanıyor. Bu da adalete verilen önemi, adalet konusuna gösterilen ileri derecedeki inayeti gözler önüne sermektedir.

RAHMÂN SURESİ • 1235

Bunu göstermek için de adalet emrine ilişkin ifade ile “ve arz’ı yaratılmış mahluk için hazır hale koydu” ifadesinin arasında “sakın dengeyi bozmayın.” ifadesine yer verilmiştir. Yani aşırıya kaçarak fazilet ve denge sınırlarını aşmayın. Aksi takdirde zulüm doğar, bu da fesadı kaçınılmaz kılar. “ölçüyü (mîzanı) adaletle tutun.” Yolda istikamet üzere olmak, fazilet sınırından ve her işte ve her kuvvette adalet noktasından ayrılmamak suretiyle dengeyi koruyun. “Eksiklik yapmayın…” fazilet sınırından geri kalmak suretiyle eksik tartıp dengeyi tefrit yönünde bozmayın. Hukemadan biri şöyle demiştir: Adalet Allah’ın terazisidir, onu halk için koymuş, Hak için nasp etmiştir. “ …Arz’ı…” beden arzını “halketmiştir…” sözü edilen mahlukat için var etmiştir. 11-Orada çeşitli meyveler ve salkımlı hurma ağaçları vardır. 12-Yapraklı, samanlı daneler ve hoş kokulu bitkiler vardır. “Orada meyveler…vardır.” maddi idrakleri ve maddi varlıkları algılamak gibi maddi lezzetlerden faydalı şeyler vardır orada. “Hurma ağaçları…” beden arzında nefis hevasından kaynaklanan hayali ve vehmi lezzetlerin meyve veren kuvvetlerinden “salkımlı” meyveler vardır. Yani maddi sonuçların kılıfları vardır. “Daneler…” zevk alma, yeme, içme gibi lezzetler sağlayan besleyici kuvvetler vardır. “Yapraklı…” dalları, beden arzını kaplayacak şekilde yayılmış çekici, tutucu, sindirici, itici, değiştirici ve şekil verici olmak üzere bedenden ayrılmayan, bedenin özelliklerini ve fiillerini gerektirici, hazırlayıcı, donatıcı, ıslah edici, gücünü koruyucu, çözülmekte olanın yerine gelişmekte ve çoğalmakta olanı kollayıcı çok sayıda yaprakları vardır. “Hoş kokulu bitkiler vardır.” cismani lezzetlerin en güzeli olan cinsel birleşme lezzetini sağlayan doğurma, türün doğumunu çoğalmasını gerektiren tohum ekme özelliğini vermiştir. 13-O halde Rabbinizin nimetlerinden hangisini yalanlayabilirsiniz? 14-İnsanı iyi pişmiş çamura benzeyen kuru bir balçıktan yarattı. 15-Cann’ı da dumansız öz ateşten yarattı. 16-O halde Rabbinizin nimetlerinden hangisini yalanlayabilirsiniz? “O halde, Rabbinizin nimetlerinden hangisini yalanlayabilirsiniz?” sayılan bu nimetlerin hangisini yalanlayabilirsiniz, ey iki topluluktan görünen ve görünmeyen zümreler; ey cinn ve ins… söyleyin bakalım Rabbinizin zahir nimetleri mi yoksa batın nimetleri mi hangisini yalanlanlayabilirsiniz !?

1236 • TEFSİRİ KEBİR / TE’VİLÂT

“İnsanı…yarattı.” İnsanın zahirini, ünsiyet kuran, yani görme özelliğine sahip olan bedenini “ …bir balçıktan” arza aidiyet ve kuruluk özelliği ağır basan unsurlar karışımının en katısından yarattı. “Pişmiş çamura benzeyen…” bedenin esasını ve dayanağını oluşturan kemik cevherine uygun katılıkta olan bu maddeden yarattı. “Cann’ı da…yarattı.” batınını, duyularla algılanamayan hayvani ruhunu, ki cann olarak isimlendirilen bu varlık, cinlerin babasıdır. Yani hayvani kuvvetlerin babası konumundadır. Hayvani kuvvetlerin en güçlüsü ve en üstünü ise vehimdir, diğer bir ifadeyle İblis adı verilen ve cann’ın zürriyetinden olan şeytandır. “Öz…” saf ve latif dumansız alevden “ateşten…” karışım unsurları cevherlerinin ateş ve sıcaklık özünün ağır bastığı en latif cevherden yarattı. Ayetin orijinalinde geçen (el-maric) kelimesi, içinde bu ruhun daima titrediği ve hareket ettiği alev demektir. 17-O, iki doğunun ve iki batının Rabbidir. 18-O halde Rabbinizin nimetlerinden hangisini yalanlayabilirsiniz? 19-İki denizi salıvermiştir birbirine kavuşmak üzere…. 20-Aralarında bir engel vardır birbirlerine geçip karışmazlar. 21-O halde Rabbinizin nimetlerinden hangisini yalanlayabilirsiniz? 22-Onlardan/ ikisinden, inci ve mercan çıkar. 23-O halde Rabbinizin nimetlerinden hangisini yalanlayabilirsiniz? “O, iki doğunun ve iki batının Rabbidir.” Zahir ve batın iki doğunun ve iki batının Rabbidir. Mutlak varlık nurunun zahiri beden mahiyetlerinin üzerine doğması ve yine bunların mahiyetleri ve somutlaşmalarıyla perdelenmek suretiyle bunlarda batması sonucu gerçekleşen iki doğu ve iki batı. Allah, her varlığı varlık nuruyla aydınlatıp ortaya çıkarmak suretiyle doğuşunu ve yine o nuru varlık içinde saklaması, gizlemesi suretiyle batışını sağlamasıyla, bunları bu şekilde yönlendirip terbiye etmesiyle onların Rabbidir. “İki denizi…salıvermiştir.” Tuzlu ve acı olan cismani heyuli deniz ile tatlı ve lezzetli olan mücerret ruh denizini salıvermiştir “Birbirine kavuşmak üzere…” insani varlıkta buluşmak üzere salıvermiştir. “Aralarında bir engel vardır.” aralarında bir engel olarak hayvani nefis vardır. Bu nefis ne mücerret ruhların saflığına ve letafetine, ne de

RAHMÂN SURESİ • 1237

heyulani bedenlerin bulanıklık ve yoğunluğuna sahiptir. “Birbirlerine geçip karışmazlar.” Hiçbiri diğerinin sınırına tecavüz etmez, kendi özelliklerinin ona baskın olmasını sağlamaz. Ne ruh bedeni mücerretleştirir, ona karışır, kendi cinsine dönüştürür, ne de beden ruhu dondurur, maddileştirir. Mahlukatın yaratıcısı ve dilediğine güç yetiren Allah, noksan sıfatlardan münezzehtir. “ikisinden, inci ve mercan çıkar.” ikisinin terkibinden ve buluşmasından külli ilimler incileriyle cüzi ilimler mercanları çıkar. Diğer bir ifadeyle hakikât ve irfan incileri ile ahlak ve şeriat gibi faydalı ilim mercanları çıkar. 24-Denizde, dağlar gibi yükselen dalgalardan akan gemiler O’nundur. 25-Rabbinizin nimetlerinden hangisini yalanlayabilirsiniz? 26-Arz’da bulunan her kim varsa fanidir. 27-Ancak Azamet, Celal ve Kerem sahibi olan Rabbinin zatı bâki kalacak. 28-O halde Rabbinizin nimetlerinden hangisini yalanlayabilirsiniz? “ …Dağlar…O’nundur.” Şeri kurallar ve tarikat makamları O’nundur. Salikler ve Allah’a doğru yol alanlar, Merih denizinin dalgaları arasında onlara binerler ve kurtulup maksada ulaşırlar. Bunların dağlara benzetilmiş olması ise şöhretlerine ve biliniyor olmalarına işarettir. Nitekim, Allah’ın şiarları ve dinin alametleri olarak isimlendirilmişlerdir. “Yükselen…” yükseklikler gibidirler. Bundan maksat da şeriattır ki, yasalaştırılmış olması, şevkler, yükselişi ile birlikte akan iradeler ve İlahi nefha rüzgârlarına büyük bir kuvvetle taalluk eden ulvi ilimlere “gemiler” binenler Allah’ta fena bulmak demek olan hakiki kemale ulaşırlar. Bu yüzden hemen arkasından “Arz’da bulunan her kim varsa fanidir.” Yani yeryüzünde bulunan her canlı yok olacak.! buyrulmuştur. Yani bu dağlar gibi gemilere binip Hak’ta fena bulmak suretiyle O’na vasıl olan her şey yok olacak. Ya da beden arzı üzerinde bulunup da ruh, akıl, kalp, nefis ve menzilleri, makamları ve mertebeleri gibi ayrışmış her şey yok olacak. Bunlar maksada ulaştıkları anda fena bulurlar. “Ancak…Rabbinin zatı baki kalacak.” Mahlukatın fena bulmasından sonra Rabbinin zatı bütün sıfatlarıyla birlikte baki

1238 • TEFSİRİ KEBİR / TE’VİLÂT

kalacaktır. “azamet…sahibi” ululuk ve yücelik sahibi Rabbinin zatı nurani ve zulmani perdelerle perdelenmek, sonra kahır ve saltanat sıfatıyla zuhur etmek suretiyle baki kalacaktır. “ …kerem sahibi…” zatın lütuf ve rahmet sıfatıyla zuhur etmesi esnasında sıfat tecellileri suretinde yakınlaşmak ve yaklaşmak suretiyle baki kalacaktır. 29-Semalarda ve Arzda ne varsa Ondan ister. O her an bir şe’n dedir.. 30-Rabbinizin nimetlerinden hangisini yalanlayabilirsiniz? 31-Ey sekaleyn (insan ve cin; toplulukları!) Sizin de hesabınızı ele alacağız. 32-Rabbinizin nimetlerinden hangisini yalanlayabilirsiniz? “Semalarda (göklerde)…bulanan herkes Ondan ister.” Melekut ve ceberut ehli ondan ister. “Ve arzda (yerde) bulunan” cinler ve insanlar da O’ndan isterler. Aslında “her şey ve herkes O’ndan ister “ demek isteniyor. İfadenin orijinalinde sadece akıl sahibi varlıklar için kullanılan “men” zamiri, baskın grubu akıl sahipleri oluşturduğu için tercih edilmiştir. Bu maksatla “men” lafzına yer verilmiştir. Yani her şey istidat lisanıyla ve daimi arayış tavrıyla O’ndan ister. “O, her an bir şen’ dedir…” Her istidada uygun olanı, hak ettiğini bahşederek O her an, gün bir tecelli, yaratma halindedir. Her şeye istidadının hak ettiğini, layık olduğunu vermektedir. Buna göre, bir kimse arınmak ve temizlenmek suretiyle hayır ve nur kemallerine elverişli olduğunu gösterirse, bu istidadın meydana gelmesiyle birlikte Allah ona bu kemalleri bahşeder. Bir kimse de karanlık heyetler, rezillikler, bozuk inanç kirleri ve pisliklerle nefsinin özünü bulanıklaştırmak suretiyle kötülük ve münkerlere, türlü elem ve musibetler, azap ve veballere elverişli hale getirirse, bu istidadın oluşmasıyla birlikte Allah ona bunları verir. “Ey insan ve cin! Sizin de hesabınızı ele alacağız.” ifadesinin anlamı budur. Çünkü bu bir tehdittir, cezayı gerektiren işlerden alıkoyma amaçlı bir uyarıdır. İnsan cin topluluklarının “sekaleyn” (iki ağır topluluk) olarak isimlendirilmiş olması da onların süfli varlıklar olmalarından, cisim arzına (yerçekimine) eğilimli olmalarından kaynaklanmaktadır.

RAHMÂN SURESİ • 1239

33-Ey cinn ve insan toplulukları! Semavatın ve arzın çerçevesinden çıkıp gitmeye gücünüz yetiyorsa haydi çıkın, gidin! Ancak büyük bir (sultan) güçle çıkıp gidebilirsiniz. 34-O halde Rabbinizin nimetlerinden hangisini yalanlayabilirsiniz? 35-Üzerinize ateşten bir alev topu ve yakıcı bir duman gönderilir, ve yardımlaşamazsınız, başaramazsınız. 36-O halde Rabbinizin nimetlerinden hangisini yalanlayabilirsiniz? “Ey cinn ve ins toplulukları!…” ey batın ve zahir varlıklar! “semavatın ve arzın çerçevesinden çıkıp gitmeye gücünüz yetiyorsa…” cismani heyetlerden ve bedensel ilgilerden arınmak suretiyle bu sınırı geçmeye gücünüz yetiyorsa “çıkın, gidin” meleki nefisler ve ceberuti ruhlar arasına karışın, İlahi huzura ulaşın. “Ancak büyük bir (sultan) güçle çıkıp gidebilirsiniz.” Apaçık bir delille sultan güçle bunu başarabilirsiniz. Bu delil de tevhid ve arınmadır. İlim ve amel ile gerçekleşen ferdiyettir. Allah’da fena bulmadır. “Üzerinize ateşten alev…gönderilir.” Göklerin (semavatın) ve yerin (arzın) çerçevesinin dışına çıkıp onların sınırlarının üzerine çıkmanızı engelleyen duman karışımından arı bir alev gönderilir. Yani vehmin sultanı, ahkamı ve idrak edişleri, vehmi olguların akıl ve kalp tarafına gönderilişleri şeklinde salınır ve daima bu ikisinin yükselişlerine engel olurlar. “Ve duman gönderilir…” karanlık bir heyet hayvani nefis tarafından heva ve şehvetlere meyletmek şeklinde gönderilir. Buna göre dumansız saf alev ilim açısından bir engel, duman ise amel açısından bir engel işlevini görür. “Ve yardımlaşamazsınız…” Bu ikisine engel olamaz, onlara galip gelemezsiniz, başaramazsınız. Şu halde siz ancak Allah’ın muvaffak kılmasıyla ve tevhid deliliyle bu çerçevenin dışına çıkabilirsiniz. 37-Sema yarıldığında / ayrıldığın da kızarmış yağ renginde gül gibi olduğu zaman. 38-O halde Rabbinizin nimetlerinden hangisini yalanlayabilirsiniz? 39-İşte o gün insana ve cinne günahı sorulmaz. 40-O halde Rabbinizin nimetlerinden hangisini yalanlayabilirsiniz?

1240 • TEFSİRİ KEBİR / TE’VİLÂT

“Sema yarıldığı…zaman.” dünya seması-ki bundan maksat hayvani nefistir-yarıldığı zaman, hayvani nefsin yarılmasından maksat, ruhun zeval bulmasıyla birlikte bağından kurtulmasıdır. Çünkü, insan ruhunun hayvani nefse nispeti bedene olan nispeti gibidir. Bedenin hayatı nefse bağlı olduğu gibi nefsin hayatı da ruh iledir. Dolayısıyla, ruh bedenden ayrılıp zeval bulunca nefis ondan ayrılır, yarılır. “Kızarmış…gül gibi…” yani kıpkırmızı olduğu zaman. Çünkü nefsin rengi, mücerret ruhun rengi ile bedenin rengi arasında bir tondadır. Ruhun rengi nurani olduğu ve zatı idrak ettiği için beyazdır, bedenin rengi ise karanlık olduğu ve zatı idrak etmediği için siyahtır. Beyaz ile siyah arasındaki renk ise kırmızıdır. Nefsin rengi, Bakara suresinde sarı, burada ise kırmızı olarak nitelendiriliyor. Bunun nedeni şudur: Orada söz konusu edilen hayat ve saflık vaktiydi, nuranilik galipti ve istidat taptazeydi. Burada ise bulanma çağı dediğimiz ölüm vakti söz konusudur, karanlık baskındır ve istidat yok olmaktadır. “Yağ renginde…” rengi, letafeti, erimesi, fenaya ve zevale doğru gitmesi itibariyle zeytinyağı gibi kızıldır. “İşte o gün insana…günahı sorulmaz.” Zahir olanlara ve “cinne” batın olanlara günahı sorulmaz. Çünkü her biri halinin gerektirdiği, asli istidadı itibariyle veya arızi olmakla beraber kökleşip hakimiyet kurmuş durumu itibariyle edindiği kalış karargâhına, merkezine, yurduna çekilmiştir. “Onları tutuklayın (durdurun), çünkü onlar sorguya çekilecekler!” (Saffat, 24) ayetinde sözü edilen durdurulmaya gelince, burada miktarı elli bin sene olan uzun gündeki başka bir konuma işaret ediliyor. Bu, iki cihetten birinin galip olmadığı, iki husustan birinin istilasının söz konusu olmadığı haldir. Ama asli nurun galip olduğu, fıtri istidadın varlığını sürdürdüğü veya sıfatlarda kemal ve yükselişin gerçekleştiği zaman ve zulmani heyetlerin istila ettiği, cismani örtülerin kökleştiği, tortunun hasıl olmasından dolayı asli istidadın zeval bulduğu vakit, sorgulanmazlar. Ama bu heyetlerin tortu oluşturacak düzeyde kökleşmediği, kalpte onu karargâhına dönmekten alıkoyan bir engel ve barikat gibi varlıklarını sürdürdükleri zaman durdurulup sorgulanırlar.Ta ki bu heyetlerin kökleşmişlikleri oranında kötülükleri miktarınca azap görsünler.

RAHMÂN SURESİ • 1241

Daha önce zikrolunduğu gibi bazen bu konum, o günkü ilk konumdan önce olabileceği gibi sonra da olabilir. Bu da amellerin boşa gitmesi, arızi durumun galebe çalması, zatı, istidadını bütünüyle iptal edecek şekilde istila etmesi şeklinde olur. Derken asli istidat azar azar onu savmaya başlar, azap çekmeler ve belalara uğramalar suretinde yavaş yavaş belirginleşir, sonunda iki durum eşit hale gelir. Tıpkı kaynama derecesine varan suyun o noktadan sonra soğumaya başlaması gibi. İşte ayette işaret edilen bu şahıs da istidadın zevale yaklaşması esnasında kovulur, sonra durdurulur ve istidadın ilk duruma dönmesinin yakınlığı ve melekutla bütünleşmesinin imkânı hakkında sorgulanır. Fakat reddedilmiş, azapta ebedi kalacak bedbahtlar ile cennete sorgusuz sualsiz girecek olan yakınlaştırılmış bahtiyarlar ise hiçbir şekilde sorgulanmazlar, soru sorulmak için durdurulmazlar. Şu halde, “Onları tutuklayın (durdurun), çünkü onlar sorguya çekilecekler!” (Saffat, 24) benzeri ayetler azaba çekilen bazı kimselere özgü bir durumu izah etmektedirler. Bunlar da sonunda azaptan kurtulacak olan bedbahtlardır. 41-Suçlular simalarından tanınır, perçemlerinden ve ayaklarından yakalanırlar. 42Haydi yalanlayabilirsiniz? şimdi Rabbinizin nimetlerinden hangisini

43-İşte bu suçluların yalanladıkları cehennemdir. 44-Onlar, cehennemle kaynar su arasında dolaşır durur. 45-O halde yalanlayabilirsiniz şimdi Rabbinizin nimetlerinden hangisini

“Suçlular…tanınır.” Rezillikler edinmek ve bunları köklü karakterleri haline getirmek suretiyle suçluluk niteliği; ağırlıklı vasıfları haline gelenler “simalarından…” bu heyetlerin zahir ve baskın belirtileriyle tanınırlar. “Perçemlerinden…yakalanırlar.” Yukarıdan azaba uğratılırlar, mürekkep cehalet rezilliği cihetinden ve bozuk inançların kökleşmesi itibariyle perdelenirler, tutuklanırlar, prangaya vurulurlar, tutsak edilirler. “Ve ayaklarından…” aşağıdan azaba uğratılırlar, itilirler, yüzükoyun sürüklenirler, cehennem çukuruna atılırlar.

1242 • TEFSİRİ KEBİR / TE’VİLÂT

Nitekim şöyle denmiştir: “Onlardan biri cehennemin yetmiş arşın dibine doğru yuvarlanır.” Bunun nedeni bedensel heyetlerin, aşırı hırs, aç gözlülük, cimrilik, tamah, fuhuş işlemek, şehvet ve gazap menşeli günahlar işlemek gibi ameli rezilliklerin kökleşmesidir. “İşte bu…cehennemdir.” Cismani tabiattan oluşan aşağıların aşağısı (esfel-i safilin) kuyunun dibidir. “Onlar, cehennemle kaynar su arasında dolaşır durur.” Mürekkep cehaletten kaynaklanan sıcaklığı ve yakıcılığı son noktaya varmıştır bu suyun. Bu yüzden “Başlarından aşağıya kaynar su dökülür.” Çünkü amel cihetiyle hak edilen azap alttan gelen cehennem ateşidir, ilim cihetiyle hak edilen azap ise yukarıdan gelen kaynar sudur. 46-Rabbinin huzurunda durmaktan korkan kimse için iki cennet vardır. 47-Rabbinizin nimetlerinden hangisini yalanlayabilirsiniz? 48-Kendilerinde (iki cennette), çeşit çeşit ağaçlar vardır, dalları doludur. 49-Rabbinizin nimetlerinden hangisini yalanlayabilirsiniz? 50-Her ikisinde de akıp giden iki kaynak var. 51-Rabbinizin nimetlerinden hangisini yalanlayabilirsiniz? 52-İkisinde de her türlü meyveden çift çift vardır. 53-Rabbinizin nimetlerinden hangisini yalanlayabilirsiniz? 54-Hepsi de örtüleri atlastan minderlere yaslanırlar. İki cennetin de meyvesinin devşirilmesi yakındır. 55-O halde Rabbinizin hangi nimetlerini yalanlayabilirsiniz? “Rabbinin huzurunda durmaktan korkan kimse için…” Rabbinin kendisinin nefsinin üzerine kaim olup onu denetlemesinden, koruyup egemen olmasından dolayı korkup sakınan kimse… Nitekim, bir ayette şöyle denmiştir: “Herkesin kazandığını gözetleyip muhafaza eden (hiç böyle yapmayan gibi olur mu?)” (Ra’d, 33) Ya da Rabbinden korkan kimse… nitekim Araplar “hademtu hadrete fulanin” (falanın kendisine hizmet ettim) yani nefsine, derler. “İki cennet vardır.” biri nefis cenneti, öbürü kalp cenneti. Çünkü korku, kalp nuruyla aydınlandığı zaman nefsin sıfatlarından ve menzillerinden biridir.

RAHMÂN SURESİ • 1243

“İki cennette çeşit çeşit ağaçlar vardır, dalları doludur.” Çünkü kuvvetlerden ve sıfatlardan oluşan türlü dalları vardır ve bu dallar da ameller ve ahlaklar şeklinde yapraklar açarlar, ilim ve haller şeklinde de meyve verirler. Çünkü ayetin orijinalinde geçen (el-efnan) kelimesi, ağacın gövdesinden ayrılan ve üzerinde yaprak ve meyve bulunan dal demektir. “Her ikisinde de…iki kaynak vardır.” cüzi ve külli idraklerden oluşan iki kaynak vardır. “Akıp giden…” ruh cennetinden bu iki cennete akarlar. Bu ikisinde idraklerden ve sıfat tecellilerinden oluşan meyveler yeşertirler. “İkisinde her türlü meyveden…” lezzet veren idrak edişlerinden “çift çift vardır.” iki sınıf… biri cüzi; bilinen ve alışılandır. Öbürü ise külli; bilinmeyen, tanınmayandır. Çünkü kalbin idrak ettiği her külli anlamın nefiste cüzi bir sureti vardır, aynı şekilde nefsin idrak ettiği her cüzi anlamın da kalpte külli bir sureti vardır. “Hepsi de… minderlere yaslanırlar.” Bunlardan maksat, kemal mertebeleri ve makamlarıdır. “Örtüleri atlastan…” yani aşağıya, diğer bir ifadeyle nefse bakan yüzü faziletli ahlak, üstün sıfat, güzel meleke gibi salih amel heyetleriyle örtülüdür. Zahirleri, yani ruha bakan tarafları ise, nur tecellileri, bağış lütufları, hasıl olan haller, yani ilim ve irfan keşifleri atlasıyla örtülüdür. Nitekim, Duhan suresinde ayrıntılı olarak açıklanmıştır. “İki cennetin de meyvesinin devşirilmesi…” meyvelerinden ve idrak ettikleri şeylerden yararlanma zamanı “yakındır.” Çok yakındır. Nerede olurlarsa, ne durumda bulunurlarsa, ayakta, oturmuş veya yanları üzere uzanmış olsalar istedikleri anda onları idrak ederler, devşirirler. Derhal aynı cinsten başka biri yerinde bitiverir. Nitekim, cennet meyvelerinin vasıflarına dair açıklamalar da ayrıntılı olarak zikredilmiştir. 56-Oralarda gözlerini yalnız eşlerine çevirmiş güzeller var. Bunlardan önce onlara ne insan ne de cinn dokunmuştur. 57-O halde Rabbinizin nimetlerinden hangisini yalanlayabilirsiniz? 58-Sanki onlar, yakut ve mercandırlar. 59-O halde Rabbinizin nimetlerinden hangisini yalanlayabilirsiniz?? 60-İyiliğin karşılığı iyilikten başka bir şey midir? 61-O halde Rabbinizin nimetlerinden hangisini yalanlayabilirsiniz?

1244 • TEFSİRİ KEBİR / TE’VİLÂT

“Oralarda gözlerini yalnız eşlerine çevirmiş güzeller var…” orada bütünleştikleri melekuti nefisler vardır ki semavi veya arz menşeli bu nefisler kendi mertebelerinde veya biraz daha altındadırlar. Temiz, saf ve arıdırlar. Bakışları mertebelerinin ötesine yönelmez. Kemallerinden öte bir kemal aramazlar. Çünkü istidatları onların istidatlarına eşit veya daha aşağıdır.Aksi takdirde cennetlerini aşarlardı, derecelerinden daha yukarı olurlardı. Dolayısıyla, bakışlarını onlara hasretmez, onlara kavuşmaya, onlarla muaşeret etmenin, beraber olmanın lezzetine kani olmazlardı. “Bunlardan önce onlara ne insan… dokunmuştur.” Yaratılışta sadece onlara has oldukları için beşeri nefislerce dokunulmamışlardır. Çünkü zatları kutsaldır ve bedenlere bulanmış nefislerin onlarla bütünleşmelerine imkân yoktur. “Ne de cin…” vehmi kuvvetler, süfli heyetlerle perdelenmiş arz menşeli nefisler de onlara dokunmamışlardır. “Sanki onlar yakut ve mercandırlar.” Nefis cennetindeki bu huriler yakuta benzetilmişlerdir. Çünkü yakutun güzelliğinin, şeffaflığının, parlaklığının ve göz kamaştırıcılığının yanında rengi de kırmızıdır. Bu da nefsin rengine uygun düşmektedir. Kalp cennetindeki huriler de alabildiğine beyaz ve nurani oldukları için mercana benzetilmişlerdir. Nitekim, küçük incilerin büyük incilerden daha saf ve daha beyaz oldukları söylenmiştir. “İyiliğin karşılığı…” İlahi huzurda olmak şeklinde ibadet etmek demek olan amel alanındaki iyiliğin karşılığı “iyilikten başka bir şey midir?” sevap olarak kemalin elde edilmesinden ve sözü edilen iki cennete ulaşılmasından başka bir şey midir? “Bu ikisinden başka…” yani ikisinin ötesinde ve onlara yakın bir yerde. Nitekim Araplar “ duneke’l esed=yakınında aslan var” derler. Dolayısıyla burada iki cennetten ayrı anlamı kastedilmemiştir. Bu da cennetlikler açısından ikisinden başka iki cennet daha olduğu ve bunların da diğer ikisinden aşağı olduğu gibi bir anlam kastedilmemiştir. Bilakis, iki cennetin ötesinde veya onlardan başka iki cennet daha vardır demek isteniyor. Tıpkı şu ayetteki ifade gibi: “Siz ve Allah’tan başka taptıklarınız…” 62-İki cennet daha vardır.

RAHMÂN SURESİ • 1245

63-Rabbinizin nimetlerinden hangisini yalanlayabilirsiniz? 64-Bu cennetler koyu yeşildirler. 65-O halde Rabbinizin nimetlerinden hangisini yalanlayabilirsiniz? 66-İkisinde de durmadan fışkıran iki kaynak vardır. 67-O halde Rabbinizin nimetlerinden hangisini yalanlayabilirsiniz? 68-İkisinde de türlü meyveler, hurma ve nar vardır. 69-Rabbinizin nimetlerinden hangisini yalanlayabilirsiniz? 70-İçlerinde huyları güzel, yüzleri güzel kadınlar vardır. 71-O halde Rabbinizin nimetlerinden hangisini yalanlayabilirsiniz? 72-Otağlar içinde sahiplerine tahsis edilmiş huriler vardır. 73-Rabbinizin nimetlerinden hangisini yalanlayabilirsiniz? 74-Onlara ne insan ne de cinn dokunmuştur. 75-O halde Rabbinizin nimetlerinden hangisini yalanlayabilirsiniz? “İki cennet daha vardır…” öne geçen yakınlaştırılmışlar için ruh makamındaki müşahededen sonra zati şühud esnasında aynı ceminde ruh cenneti ve zat cenneti vardır. “Bu cennetler koyu yeşildirler.” Alabildiğine göz alıcı, güzel ve göz kamaştırıcıdırlar. “İkisinde de durmadan fışkıran iki kaynak vardır.” zat tevhidi ve sıfat tevhidi ilimleri vardır. Yani fena ilmi ve müşahede ilmi. Çünkü bu iki ilim zat ve sıfattan kaynaklanır. Daha doğrusu sözü edilen bu iki cennette akan mezkur iki ilmin kaynağı da o iki cennettir, onlardan kaynaklanır, öbür ikisine akarlar. “İkisinde de her türlü meyveler…” ama ne meyveler! Mahiyeti bilinmeyen, değeri ölçülemeyen türlü müşahedeler, tecelli nurları ve parıldayışları vardır. “Hurma…” yani yiyecek ve lezzetli meyve olarak hurma vardır ki bundan maksat nurlar müşahedesi, ruh makamında ve cennetinde cemal ve celal tecellisidir. Bununla beraber benliği, güç ve lezzet kaynağı olarak kalır. “Ve nar vardır.” meyve olarak lezzet veren, cem makamında ve zat cennetinde deva konumundadır. Yani sırf zati fena ile birlikte zat müşahedesi vardır. Bunda ise benlik yoktur. Yiyecek olarak sırf lezzet verir. Varlık kalıntılarının telvin suretinde zuhur etmesi hastalığının da devasıdır. Çünkü nar, insani suret kabuğunda gizli cem suretini temsil etmektedir.

1246 • TEFSİRİ KEBİR / TE’VİLÂT

“İçlerinde huyları güzel yüzleri güzel kadınlar vardır.” sırf nurlar, safi parlaklıklar vardır. içlerinde kötülük ve imkân şaibesi bulunmaz. Cemal ve celal tecellilerinin sıfat güzelliklerinin göz alıcılıklarına sahiptirler. “Otağlar içinde sahiplerine tahsis edilmiş huriler vardır.” isimler huzurunda, daha doğrusu vahdet ve ahadiyet huzurunda has kılınmışlardır. Bu huzurun dışında açılıp belirmezler. Bunun da ötesinde bir sınır ve yükselinecek bir mertebe bulunmaz ki daha yukarısına baksınlar. Bu yüzden oraya hasredilmişlerdir. 76-Yeşil yastıklara ve güzel döşemelere yaslanırlar. 77-O halde Rabbinizin hangi nimetlerini yalanlayabilirsiniz? 78-Zül-Celali vel’ikram (Azamet ve İkram sahibi) olan Rabbinin adı ne mübarektir, yücelerden yücedir. “Yeşil yastıklara…yaslanırlar.” Er-refref: geniş ve alabildiğine latif bir giysidir. Bundan maksat da alabildiğine parlak ve latif olan zat nurudur. Ya da fena sonrası beka halindeki sıfat nurudur. Ki bu, mutlak varlığın sonsuzluğuna yaslanmayı, onunla tahakkuk etmeyi ifade eder. “Güzel döşemelere…” yaslanırlar. El-abkari, sözlükte, Arapların, cinlerin ülkesi olduğunu ileri sürdükleri “Abkar denilen yerden gelen, alışılmamış, garip, benzersiz giysi” anlamına gelir. Yani bahşedilmiş Hakkani varlık ki, gariptir, göz alıcı güzellikte tecelli eden sıfatlarıyla mevsuftur. Ve de gayp âlemine, daha doğrusu Ondan başka kimsenin bilmediği gaybın gaybına mensuptur. “Yücelerden yücedir…” uludur, büyüktür “Rabbinin adı” en büyük ismi (ismi a’zam). Saliklerin mertebeleri başlangıçtan nihayete, O’na ulaşıncaya, O’na kavuşuncaya kadar onunla artar ve yükselir. “Azamet ve ikram sahibi…” cemal suretinde celal ve celal suretinde cemal sahibidir. Derecelerin sonuna ulaşmış ve öne geçmiş seven perdelenmişler açısından, fena sonrası beka esnasında biri diğerini perdelemez. Ama daha önce zikredilen celal ve ikram açısından farklı bir durum söz konusudur. O iki sıfattan biri öbürünü perdeler. Çünkü fani henüz Hakkani varlıkla tahakkuk etmemiştir, sıfat tafsilatına ve cem aynında sıfat müşahedesine dönmemiştir.

VÂKIA SURESİ • 1247

VÂKIA SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-O vakıa, vuku bulduğu vakit. 2-Ki, onun vuku bulmasını yalanlayacak yoktur. 3-Alçaltıcıdır, yükselticidir. 4-Arz, şiddetle sarsıldığı, 5-Dağlar un ufak parçalandığı, 6-Toz duman haline gelince… 7-Ve sizler de üç sınıf olacaksınız. 8-Ashabu’l meymene, nedir ashabu’l meymene? 9-Ashabu’l meş’eme, nedir ashabu’l meş’eme? 10-Sabikun, sâbikûndur. 11-İşte bunlar mukarrebun’dur. 12-Naîm cennetlerindedirler. “O vakıa…” yani ölüm gerçekleştiğinde “vuku” bulduğu, küçük kıyamet koptuğu zaman “Ki onun vuku bulmasını…” Allah’ı yalanlayarak: Ölümden sonra diriliş ve ahiretin diğer halleri yoktur, diyecek kimse yoktur. Çünkü her nefis, mutluluk ve bedbahtlık gibi hallerinin alçaltıp yükselttiğini müşahede eder. Ve o vakit anlar ki o, “alçaltıcıdır, yükselticidir…” Bedbahtlar olan nar ehlini cehennem derekelerine alçaltırken mutlular olan nur ehlini de cennet derecelerine yükseltirler. “ …Sarsıldığı…” zaman. Beden arzı, ruhun ayrılmasından sonra şiddetli bir şekilde sarsıldığı, içindeki her şeyi dışarı attığı, böylece bütün organlarını yıktığı, kemik dağları “…Parçalandığı…”, un ufak olarak dağıldığı veya sürüklenerek “toz duman haline” getirilinceye

1248 • TEFSİRİ KEBİR / TE’VİLÂT

kadar yürütüldüğü zaman; “ve sizler de üç nevi (sınıf) olacaksınız…” Birinci neviler, iyilerden (ebrar) oluşan mutlulardır ki, bunlar insanlar arasındaki Salihlerdir (iyilerdir). İkincileri, insanların şerlileri ve ifsatçıları olan bedbahtlardır. Birinci gruptakilere “sağ ehli” (ashabu’l meymene) denilmiştir, çünkü uğur ve bereket ehlidirler. Ya da yönlerin en faziletlisine ve en güçlüsüne, yani yüce cihete, kutsi âleme yöneldikleri için bu ismi almışlardır. Diğerleri de “sol ehli” (ashabu’l meş’eme) denilmesinin nedeni uğursuzluk ve yaramazlık ehli olmaları yahut yönlerin en adisi ve en zayıfı olan süfli cihete, yani maddi âleme yönelmeleridir. “Sabikunlar…” yani önde olanlar; her iki grubu geçen, Allah’ta fena bularak her iki âlemi de aşan muvahhidler “sâbikundur…” öndedirler… yani onları övmeye ve sahip oldukları vasıflara eklemede bulunmaya imkân yoktur. “İşte bunlar…” fena sonrası beka ile hakiki varlığa kavuşmaları halinde olduklarında bunlar yani mukarrebun’lar “naim (nimet) cennetlerindedirler” bütün cennet mertebelerindedirler. 13-Çoğu öncekilerdendirler. 14-Birazı da sonrakilerdendir. Bunların “Çoğu…” büyük bir topluluğu “ öncekilerden…”dirler. Ruh saflarının en önünde, ezelde ilk inayet ehli olan mahbuplardır onlar. “Birazı da sonrakilerdendir.” Mertebeleri mahbupların mertebesinden daha aşağı, ikinci safta yer alan muhiplerdir. Bunların az olarak nitelendirilmelerinin nedeni muhip (seven) kimselerin nadiren isteklerine kavuşmalarıdır. Buna karşılık mahbup (sevilen) kimse, kemalin son noktasına kadar ulaşır. Muhip olanların çoğunluğu sıfat cennetlerinde mutlular derecelerinde dururken mahbupların tümü ise gayelerin en son noktasına ulaşmış olarak zat cennetindedirler. Bu yüzden Rasulullah (s.a.v) bu ayetle ilgili olarak şöyle buyurmuştur: “Burada sözü edilen her iki topluluk da bütünüyle benim ümmetimdendirler.” Yani öncekiler daha önce gelip geçmiş ümmetlerden, sonrakiler de Rasulullah’ın (s.a.v) ümmetindendirler, gibi bir anlam söz konusu değildir. Bilakis, bunun tersi (öncekilerin Hz. Rasulullah’ın ümmetinden, sonrakilerin de önceki ümmetlerden olması) daha doğrudur. Ya da kastedilen anlam şudur: Bunların bir grubu bu

VÂKIA SURESİ • 1249

ümmetin ilkleridir ki Nebiyi görmüş, onun zamanında vahyin tazeliğini yaşayan veya onun zamanına yakın bir dönemde yaşayıp sahabesini gören tabiinden olan kimselerdir. Diğerleri ise davet devrinin sonlarında, Mehdi’nin (a.s) zuhur etmesine yakın bir dönemde yaşayıp üzerlerinde uzun zaman geçtiği için kalpleri katılaşan kimselerdir. Mehdi’nin (a.s) zamanında yaşayan kimseler değildir elbette. Çünkü öne geçenler, Mehdi’nin zamanında çok olurlar. Onlar büyük kıyamet ashabı, keşif ve zuhur ehlidirler. 15-Cevherlerle işlenmiş tahtlar üzerindedirler.. 16-Onlar üzerlerinde karşılıklı olarak oturup yaslanırlar. “Cevherlerle işlenmiş tahtlar üzerindedirler.” Her birine has kılınmış Hakkani ve bahşedilmiş varlıklarla bütünleşmiş, bezenmiş tahtlar üzerindedirler. Nitekim, Rasulullah (s.a.v) şöyle buyurmuştur: “Nurdan minberler üzerindedirler.” Yahut sıfat mertebeleri üzerindedirler. “Oturup yaslanırlar.” orada zuhur ederler. Çünkü burası onların makamlarındandır. “Karşılıklı olarak…” mertebe bakımından eşit olarak oturup yaslanırlar. Vahdet aynında aralarında kesinlikle perde olmaz. Çünkü zat ile tahakkuk etmişlerdir. Hangi sıfatla zuhur etmeyi seçerlerse seçsinler onları birleştiren şey zat sevgisidir. Sıfatlardan dolayı zattan, zattan dolayı da sıfatlardan perdelenmezler. 17-Çevrelerinde ölümsüz gençler (vildanlar) dolaşır, 18-Testiler ve ibriklerle memba şarabından dolu kadehlerle, “Çevrelerinde, ölümsüz gençler (vildanlar) dolaşır.” Zatlarının devletiyle devamlılık vasfına sahip ruhani kuvvetler; vildanlar onlara hizmet ederler. Yahut güçlü iradeleriyle kendilerine kavuşan irade ehlinde olan istidat sahipleri onlara hizmet ederler. Nitekim, şöyle buyrulmuştur: “İmanda kendilerine tâbi olanlar (var ya)! İşte biz, onların nesillerini de kendilerine kattık.” (Tur, 21) veya semavi melekutlar onlara hizmet ederler. “Testiler ve ibriklerle…” irade, marifet, sevgi, aşk, zevk şarapları, hikmet ve ilim suları doldurulmuş testiler, ibrikler ve kadehlerle etraflarında dolanıp hizmet ederler. 19-Bundan başları ağrımaz, akılları giderilmez sarhoş da olmazlar.

1250 • TEFSİRİ KEBİR / TE’VİLÂT

“Bundan (şaraptan) başları ağrımaz.” tamamı lezzettir; elem ve sarhoşluk vermez. Çünkü yakin serinliğini bulmuş, bu lezzete kavuşmuşlardır, kafur kokulu içkiden içerler. Vuslat muhabbeti özlem eleminden, yitirme korkusundan beridir. “Akılları giderilmez, sarhoş da olmazlar…” sarhoş olup temyiz yeteneklerini ve akıllarını yitirmezler. İçkinin tesiriyle sızıp kalmazlar. Onlar daimi uyanıklık ehlidirler. Zattan dolayı sıfattan perdelenmezler ki sarhoş olsunlar da bu hal onlara galip gelsin. 20-Seçip beğendiklerinden de meyve, 21-Canlarının çektiği kuş etleri, “ …Meyve…” vectlerinden, zevk keşiflerinden “beğendikleri…” meyvelerin iyilerini alırlar. Çünkü bunların tümünü yanlarında hazır bulurlar da sadece en saf olanlarını, en göz kamaştırıcı olanlarını, en üstün olanlarını ve en övgüye değer olanlarını seçerler. “Canlarının çektiği kuş etleri…” güçleri dahilindeki latif hikmetleri ve ince manaları alırlar. 22-İri gözlü huriler, 23-Saklı inciler gibi. 24-Yaptıklarına karşılık olarak verilir. “İri gözlü huriler…” sıfat tecellileri, ceberut âleminden mücerret varlıkları ve kendi mertebelerinde bulunan mücerret ruhları seçerler. “inciler gibi…” dirler. Saflıklarıyla taptazedirler, nurlarıyla apaydınlıktırlar. “Saklı…” sedefin içinde saklıdırlar. Yahut gaybın içlerinde, bilinmezlik hazinelerinde zahir ehlinden oluşan yabancılardan saklanmıştırlar. Bütün bunlar “yaptıklarına karşılık olarak verilir.” istikamet halinde bizzat kastedilen ve karşılıklarını içlerinde barındıran İlahi amellerin ödülüdür bunlar. Ya da bütün bunlar, süluk halinde işledikleri tezkiye ve arınma fiillerinin karşılığıdır. 25-Orada ne boş bir söz ve günaha sokan bir laf işitmezler. 26-Söylenen, yalnızca “Selâm, selâm” dır.

VÂKIA SURESİ • 1251

“Orada boş bir söz…işitmezler.” Hezeyan ve hiçbir anlama gelmeyen saçma sapan söz duymazlar. Çünkü onlar Allah’ın huzurunda ruhanilerin edebiyle edeplenmiş tahkik ehlidirler. “Günaha sokan bir laf” işitmezler. Gıybet ve yalan gibi kişiyi günaha sokan çirkin hayasızlıklar da duymazlar. “Söylenen, yalnızca “selâm, selâm”dır.” Bir söz işitirler ki kendisi Selâm’dır, noksanlıklardan münezzehtir, fazlalıklardan, gereksizliklerden beridir. İşitenin ayıplardan ve noksanlıklardan yana selamette olmasını ifade eden, ona sevinç ve saygınlık kazandıran, kemalini ve parlaklığını ortaya koyan bir sözdür. Çünkü onların bütün sözleri irfan, hakikât, karşılıklı sevgi ve iltifattır, ifade biçimleri farklı olsa da. 27-Ashab-yemiyn, ne ashab-ı yemin?! 28-Budanmış düzgün sidr ağacı içinde, 29-Meyveleri salkım salkım dizili muz ağaçları içinde, “Ashab-ı yemiyn, ne ashab-ı yemiyn…” onlar, sağdakilerdir ve ne mutlu o sağdakilere!” onlar şerefli, ulu ve saygın kimselerdir. Bu; mutlulukla bezenmiş vasıfları karşısında hayranlık içeren bir şaşkınlık ifadesidir. Ki bunlar; “Budanmış, düzgün sidr ağacı (Arabistan kirazı)…” yani varlık kuvvetleri ve tabiatlar çelişkisi ve arzular ve tutkular çekişmesi dikenlerinden arınmış nefis cennetindedirler. Çünkü ruh ve kalp nuru aracılığıyla sıfatlarının heyetleri tecerrüt etmiştir. Ya da güzellik ve salih heyetler meyveleriyle yüklüdürler. Bu hususta iki farklı tefsir söz konusudur. Biz de tevillerimizi bu iki farklı tefsire göre yaptık. “Meyveleri salkım salkım dizili muz ağaçları içinde..” yani kalp cennetindedirler. Çünkü et-Talh, muz ağacı demektir. Meyvesi tatlı, yumuşak (yağlı), lezzetli ve çekirdeksizdir. Kalbin idrak ettiği maddeden ve cisim heyetlerinden beri şeyler ve anlamlar gibi. Ama “sidr” (Arabistan kirazı) ağacı bundan farklıdır, onun meyvesinde çok çekirdek bulunur. Tıpkı nefsin maddi eklerle, cismi heyetlerle iç içe idrakleri gibi. Ayette geçen “mendud” ise ağacın meyvesinin, açıkta gövde denecek bir kısım bırakmayacak şekilde en aşağısından en yukarısına kadar dizilmesi anlamına gelir. Bu da idrak oluşumlarının sonsuz bir çokluk olarak ifade edilecek şekilde fazla olmasını ifade eder. 30-Uzamış gölgelerde…

1252 • TEFSİRİ KEBİR / TE’VİLÂT

31-Çağlayarak dökülen bir su da, 32-Ve sayısız meyveler içindedirler. 33-Tükenmezler ve yasaklanmazlar, 34-Ve kabartılmış döşekler üstündedirler. “Uzamış gölgeler…” huzur ve esenlik veren ruhun nurundan uzanmış gölgeler. “Çağlayarak dökülen bir su da…” ruh âleminden üzerlerine sızan, dökülen ilim. Akmak anlamında “cera” kelimesi yerine “sekebe” kelimesinin kullanılması (yani akmak yerine dökülme ifadesine yer verilmesi) mutluların ilimlerinin amellerine göre daha az olmasından dolayıdır. Çünkü onların vecd, irfan, tevhid ve zevk gibi ruhani ilimleri az, buna karşılık faydalı ilimleri çok olur. “ …Ve sayısız meyveler içindedirler.” Hisler, hayaller ve vehimler gibi lezzetli cüzi ve külli idrakler ve kalbi külli manalar içindedirler. “Tükenmezler…” çünkü sonsuz ve sayısızdırlar. “Yasaklanmazlar…” çünkü bunlar onların tercihine bağlıdırlar. Nerede isterlerse orada buluverirler. “Ve kabartılmış, yükseltilmiş döşekler…” Bedensel heyetler mertebesinden ve süfli cihetten kalple bütünleşmiş nefsin yukarı tarafı olan sadra yükseltilmiş ahlaki faziletler, güzel ameller aracılığıyla kazanılmış nefsin nurani heyetleri “içindedirler”. Ya da diğer bir tefsire göre kadınlardan oluşan huriler arasındadırlar. Yani mertebe olarak kendilerine eş olan ve bütünleşen melekutlar arasındadırlar. İki farklı tefsirden bu iki farklı tevil çıkar. 35-Biz onları apayrı biçimde yeni yarattık. 36-Onları bakireler kıldık. 37-Eşlerine düşkündürler ve yaşıttırlar… 38-Ashab-ı yemiyn içindir. 39-Bunların bir çoğu evvelkilerdendir. 40-Birçoğu da sonrakilerdendir. “Gerçekten biz onları (cennet kadınlarını, dişilerini) apayrı biçimde yeni yarattık.” Maddeden beri, tabiat kirlerinden ve unsurlar pisliğinden temizlenmiş şaşkınlık uyandıran nurani varlıklar olarak yarattık. “onları…bakireler kıldık.” Tabii işlere bulaşmaktan, alışkanlık ehli zahiri tabiilerle bir arada olmaktan, maddeye karışmaktan etkilenmemişlerdir.

VÂKIA SURESİ • 1253

“Eşlerine düşkündürler…” onları severler ve onlar tarafından sevilirler. Çünkü saftırlar, özleri güzeldir ve daima onlarla beraberdirler. “Yaşıttırlar…” mertebeleri eşit, cevherleri ezeli olduğu için aynı derecededirler. Bütün bunlar “Ashab-ı yemin…” içindir. “Bunların birçoğu evvelkilerden.” Çünkü sevilenler (mahbuplar) derecelerde inip çıkarlarken, yaklaşıp sıfatlara dönerlerken sağ ehlinin yanına girerler, onlara karışırlar, onların topluluğuna uyarlar. “Birçoğu da sonrakilerdendir.” Çünkü sevenler (muhipler) çoğunlukla sağ ehlidirler, zat sevgisinden aşağıda sıfatların yanında dururlar. Biz ayette geçen öncekileri ve sonrakileri Muhammed ümmetinin öncekileri ve sonrakileri olarak tefsir ettik. Bu ise açıktır. Çünkü Muhammed ümmetinin önde olanları arasında değil, sonraki kuşakları arasında ashabi yemin (sağ ehli) olanlar daha fazladır. 41-Ashab-ı şimal (soldakiler) ne ashab-ı şimaldir?! 42-Bir ateş ve kaynar su içinde, 43-Kapkara dumandan bir gölge altındadırlar. 44-Serinlik de yok, fayda da. 45-Çünkü onlar bundan önce varlık içinde sefahate dalmışlardı, 46-Büyük günahı işlemekte direnir dururlardı. 47-Ve diyorlar: Biz öldüğümüz, toprak ve bir yığın kemik olduğumuz vakit hakikaten biz tekrar mı ba’s olunacak mıyız / diriltilecek miyiz? 48-Evvelki atalarımız da mı? 49-De ki: Muhakkak hem evvelkiler, hem de sonrakiler, 50-Belli bir günün muayyen bir vaktinde mutlaka toplanacaklar. “Ashab-ı şimal (soldakiler) ne ashab-ı şimaldir?!”… Yani soldakiler; ne yazık o soldakilere!…işte bunların bedbahtlık, uğursuzluk, aşağılanma ve bayağılık içindeki hallerine ve sıfatlarına hayret edilir. “…Bir semum (ateş)…içindedirler.” Adi hevalardan, eziyet verici, yoldan çıkarıcı heyetlerden bir ateş (semum) ve “kaynar su” batıl ilimler ve bozuk akideler içinde, “…Kapkara dumandan bir gölge altındadırlar.” Karanlık sıfatlarla, aşağılık siyah heyetlerle kararmış nefis heyetlerinden oluşan bir gölge altındadırlar. “Yahmum” kelimesi, kapkara duman

1254 • TEFSİRİ KEBİR / TE’VİLÂT

demektir. “Serin ve fayda” olmayan bir duman. İnsanların sığındıkları normal gölgenin serinlik ve sığınanı dinlendirmek gibi faydalı nitelikleri yoktur bu gölgenin. Bilakis yormak, susatmak ve sıkıntı vermek gibi eziyet, elem ve zarar verici nitelikleri vardır. “Çünkü onlar bundan önce varlık içinde sefahate dalmışlardı.” Lezzetlere ve şehevi arzulara dalmış, tabii ilerin girdabına batmış, bedensel örtülere dolanmışlardı. Bundan dolayı da bu azap verici heyetleri, helak edici nitelikleri edindiler. “Büyük günahı işlemekte direnir dururlardı.” Batıl sözlerden ve bozuk inançlardan oluşan büyük günahı durmadan işledikleri için de bu sonsuz azabı ve ebedi cezayı hak ettiler. “Ve diyorlardı ki…” onların bozuk inançlarından biri de ölümden sonra dirilişi inkâr etmeleriydi. 51-Sonra, muhakkak… ey siz sapıklar, yalancılar! 52-Elbette zakkum ağacından yiyeceksiniz. 53-Ondan karınlarınızı dolduracaksınız, 54-Onun üstüne de kaynamış sudan içeceksiniz. 55-Susamış develerin suya saldırışı gibi içeceksiniz.. 56-Din günü onlara ziyafet budur. “…Ey siz sapıklar, yalanlayıcılar!” cehaletlerinde, batıl inançlarına uymayan Hakk’ı inkâr etme tavrında bulunarak yalanlayıcı, ısrarcı ve böylece de sırat-ı mustakiym’den yüz çeviren, sapıklar cahiller! “Elbette zakkum ağacından yiyeceksiniz.” Lezzetlere ve şehvetlere tapan, bu zevke batan, sizin alıştırmanız yüzünden süfli tabiatların cazibesine ve faydalarına kapılan nefisten tadacaksınız. “…Ondan dolduracaksınız.” kemale aykırı, vebali gerektiren heyetlerden oluşan vebalı, iğrenç tadı olan zakkum ağacının yakıcı meyvesiyle “karınlarınızı” dolduracaksınız. Bunun nedeni de önü alınmaz hırsınız, aç gözlülüğünüz, yırtıcılığınız, oburluğunuz ve hastalığınızdır. “Onun üstüne de kaynar sudan içeceksiniz.” batıl vehimler, yalancı şüpheler gibi helake ve mahvoluşa sürükleyici cehaletten içerler ki bu gibi şeytani amelleri, hayvani ve zulmani işleri çekici kılan odur. “Susamış develerin suya saldırışı gibi içeceksiniz.” Susuzluk hastalığına yakalanan develer gibi devamlı içersiniz. Çünkü bu hastalığa yakalanan develer, hiçbir şekilde suya kanamazlar. Bu da sizin bir türlü dinmeyen doymayan hırsınız, aç gözlülüğünüz yüzündendir. İşte size “Din günü inen ziyafet budur.”

VÂKIA SURESİ • 1255

57-Sizi biz yarattık. Tasdik etmeniz gerekmez mi? 58-Söyleyin öyleyse, döktüğünüz meni nedir? 59-Onu siz mi yaratıyordunuz? Yoksa yaratan biz miyiz? 60-Aranızda ölümü biz takdir ettik. Bizim önümüze geçilmez. 61-Sizin şekillerinizi değiştirmeye ve bilmeyeceğiniz şekilde sizi yaratmaya kâdiriz. 62-And olsun ki, ilk yaratılışı bildiniz… O halde düşünsenize. “Sizi biz yarattık.” Sizi varlığımızla izhar etmek ve sizin suretinizde görünmek şeklinde sizi yarattık. “Tasdik etmeniz gerekmez mi? Söyleyin öyleyse, döktüğünüz meni nedir? Onu siz mi yaratıyorsunuz?” insanlık suretini üzerine giydirmek suretiyle siz mi onu yaratıyorsunuz? “yoksa yaratan biz miyiz?” … 63Şimdi bana ektiğinizi haber verin? 64-Onu siz mi bitiriyorsunuz? Yoksa bitiren biz miyiz? 65-Dileseydik onu elbette çer çöp yapardık da şaşar pişman olurdunuz. 66- “Doğrusu bunu biz borç bilmişiz.” 67-Hayır, “Bizler mahrum bırakıldık” derdiniz. 68-Şimdi söyleyin bakalım içtiğiniz o suyu… 69-Onu buluttan siz mi indirdiniz? Yoksa indiren biz miyiz? 70-Dileseydik onu tuzlu yapardık. Şükretmeniz gerekmez mi? 71-Çakmakmakta düşündünüz mü? bulunduğunuz o ateşi tutuşturmaktasınız

72-Onun ağacını siz mi yarattınız? Yoksa yaratan biz miyiz? 73-Biz onu bir ibret ve istifade için yarattık. 74-O halde Rabbinin A’zam (çok özel) ismi ile tesbih et! “Şimdi bana, ektiğinizi haber verin. Onu siz mi bitiriyorsunuz?” bitki türü giysisini üzerine geçirmek suretiyle siz mi bitiriyorsunuz? “Yoksa bitiren biz miyiz?” Şimdi de söyleyin bakalım!.. istidadınızın susaması üzerine içtiğiniz o ilim suyunu görüyor musunuz? “Onu siz mi indirdiniz?” heyulani akıl bulutundan siz mi indirdiniz onu? “yoksa indiren biz miyiz? Dileseydik onu tuzlu yapardık.” hayatın düzeninin işleyişinde kullanmak,

1256 • TEFSİRİ KEBİR / TE’VİLÂT

yalnız dünya hayatını tertip etmek suretiyle kullanırdık. “Şükretmeniz gerekmez mi?” Söyleyin şimdi bana! kutsi anlamlar ateşini ki “tutuşturmaktasınız…” fikir çakmağıyla tutuşturmaktasınız. “Onun ağacını siz mi yarattınız?” düşünce gücünü siz mi yarattınız? “yoksa yaratan biz miyiz?” “Biz onu bir ibret…için yarattık.” Kutsi âlemdeki ezeli ahdi hatırlatsın diye yarattık ve “istifadesi için” Süluk esnasında ilim ve amel gibi azıklardan yoksun olanların istifade etmeleri için yarattık. 75-Hayır!.. Mevakın nücum’a yemin ederim. 76-Eğer bilirseniz, gerçekten bu yemin çok büyük bir yemindir. 77-Muhakkak O, Kur’ân’ı Kerim’dir. 78-Korunmuş, saklanmış bir Kitab’dadır. 79-Ona ancak temizlenenler dokunabilir. 80-O, âlemlerin Rabbinden indirmedir. “Hayır!… Mevakın’nucum’a yemin ederim…” Yıldızların mevkılerine, kutsal Muhammedi nefsin Ruhu’l Kudüs’le bütünleşmesi vakitlerine yemin ederim. Ki bunlar Kur’an yıldızlarının (veya bölümlerinin) vaki oldukları vakitlerdir. Ne şerefli vakitler! Ve ne nurani bütünleşmeler! Yahut bundan maksat yıldızların döküldükleri yerlerdir. Yani duyulardan kayboldukları vakitler. Diğer bir ifadeyle, sırrının gayba dalması ve kutsi kafileye karışması ile birlikte bedenin iptal olması sonucu beden batısına duyularının kaybolması. Daha doğrusu Hak’ta kaybolması ve vahdete dalması… “Eğer bilirseniz, gerçekten bu, büyük bir yemindir.” Nereden bilsinler? “Hayır! Mevakı’n-nücum’u…” bilemezler. Onlar kim bu ilmi bilmek kim! “Muhakkak O, Kur’ân-ı Kerim’dir.” Her türlü saygıyı, sonsuz şerefi ve yüksek değeri üzerinde toplayan bir ilimdir. “Korunmuş… bir Kitab’da” dır. Yakınlaştırılmışlar (mukarrebin) ve tertemiz meleklerden başka, diğer tüm duyulardan saklı olarak gaipte gizlenmiştir. Çünkü Kur’anî akıl O’na yerleştirilmiştir. Nitekim, İsa (a.s) şöyle buyurmuştur: “İlim göktedir demeyin; onu kim yere indirir. Yerin altındadır demeyin; onu kim yukarı çıkarır. Denizlerin ötesindedir demeyin; onu kim karşı tarafa geçirip getirir. Bilakis, ilim sizin kalplerinizde yaratılmıştır. Allah’ın huzurunda ruhanilerin edebiyle edeplenin, o zaman ilim size zahir olur.”

VÂKIA SURESİ • 1257

Yahut şöyle bir anlam kastedilmiştir: Kitab-ı meknun (korunmuş Kitab) kaza mahalli olan ilk ruh ve Muhammedi ruhun mekanıdır. Daha doğrusu “Ona ancak temizlenenler dokunabilir.” Tabiat kirlerinden maddeye taalluk etme pisliğinden arınmış tertemiz ruhlar dokunabilir. “ (O), âlemlerin Rabbinden indirilmiştir.” Çünkü Allah’ın ilmi, Muhammedi mazharda zuhur etmiştir. Yani Kur’an Allah’tan Hz. Muhammed’e parça parça indirmedir (inzal olmasıdır). 81-Şimdi siz bu hadisi mi küçümsüyorsunuz? 82-Rızkınız onu yalanlamaktır. “Şimdi siz, bu hadisi mi (sözü mü) küçümsüyorsunuz?…” yani açığa çıkan O’nun sözünü O’nu tahkir ediyorsunuz ve önemsemiyor musunuz? Bir şeyi küçümsediği için yan çizen, aldırış etmeyen biri gibi Kur’an’ın hakkını eda etmiyor, anlamaya çalışmıyor, tahkir mi ediyorsunuz? “Rızkınız O’nu yalanlamaktır” sizin kalbi gıdanız ve hakiki rızkınız O Kur’an’ı yalanlamaktır. Çünkü siz bilgilerinizle kendinizi perdelediniz ve kendi bilgilerinizin türünden olmayan şeyleri yalanladınız. Tıpkı cahil bir insanın, kendi inanışına aykırı olan şeyleri inkâr etmesi gibi. Böyle bir insanın bilgisi yalanlamasının kendisidir. Yani sizin şekli rızkınız yalanlamanızdır. Çünkü durmadan yalanlıyorsunuz. Sanki yalanlamayı gıdanız haline getirmişsiniz. Nitekim, yalan söyleyip duran kimseye “onun gıdası yalandır” denir. Ayrıca Allah’ın verdiği rızka karşı şükrü, O’nu yalanlamakla mı yerine getiriyorsunuz? 83-Hele can hulka (boğaza) dayandığı zaman… 84-Ve siz o zaman bakar durursunuz. 85-Biz ona sizden daha yakınızdır, lakin göremezsiniz. 86-Eğer siz ceza (karşılık) görmeyecek olsaydınız. 87-Şayet iddanızda doğru iseniz onu geri çevirseniz ya!… “Hele can boğaza dayandığı zaman.” yani can boğaza dayandığı zaman onu geri çevirseniz ya! “şayet iddianızda doğru iseniz onu…” Yönetilmediğiniz, bir Rabbin hükmüne göre hareket etmediğiniz, kahır altında olmadığınız hususunda eğer doğru söylüyorsanız canı (ruhu) bedene geri çevirseniz ya! Bilakis siz, bu anlamda cebir altındasınız, rububiyetin ezici hakimiyeti altında acizsiniz. Yoksa hiç istemediğiniz ölümü geri çevirirdiniz.

1258 • TEFSİRİ KEBİR / TE’VİLÂT

88-Eğer, yakin olan (mukarrebun)dan ise, 89-Artık ona rahatlık, hoş koku (reyhan) ve naîm cennetleri vardır. 90-Eğer sağcılardan (ashab-ı yeminlerden) ise, 91- “Sana sağcılardan selam var…” denilir. 92-Ama, eğer o kişi yalancılardan ve sapıtanlardan ise, 93-Artık ona kaynar sudan bir ziyafet vardır 94-Ve cehennem ateşine maruz kalır. “Eğer yakın olanlardan ise…” üç gruptan yakın olanlar zümresine dahil ise, onun için zat cennetine ulaşma ruhu, sıfat cennetleri reyhanı ve sıfat tecellilerinin göz alıcı parlaklığı yanında fiil nimetleri ve lezzetleri nimet (naim) cennetleri vardır. “Eğer…ise…” mutlulardan ve iyilerden (ebrar) ise, onun için sağ ehliyle buluşmanın sevinci ve lezzeti vardır, sağ ehli onu sıfat cennetinde fıtrat esenliğiyle, azaptan kurtuluşla, nefis sıfatlarının eksikliklerinden beraat etmeyle selamlarlar. “Ama…ise…” eğer öne geçenlere karşı inat eden, onların kemalatını inkâr eden ve cehli mürekkeple perdelenmiş bedbahtlardan ise, onlar için bozuk inançlardan, yalnızlığa duçar eden cehalet karanlıklarından kaynaklanan heyetleri azabı vardır ki, yukarıdan inen bu azaba “ kaynar sudan bir ziyafet…” ifadesiyle işaret edilmiştir. Bir de alt taraftan bedensel heyetlerden ve ameli kötülüklerin veballerinden kaynaklanan bir azap bir ateş vardır ki, buna da “cehennem ateşine maruz kalır…” sözüyle işaret edilmiştir. “Muhakkak ki bu…” üç grubun haline ve akıbetlerine dair bu anlatılanlar “kesin…” gerçektir, işin aslı bundan ibarettir. Büyük kıyamet ehline apaçık görünür ve onlar bu durumu doğrudan gözlemlerler, hakka’l yakin yaşarlar. Yani yakinleri ve bizzat gözlemlemeleri sonucu Hak ile tahakkuk etmiş büyük kıyamet ehli bu gerçeği görür. 95-Muhakkak ki bu kesin yaşanacak bir gerçektir. 96-Doğrusunu Allah herkesten daha iyi bilir. O halde Rabbinin büyük ismini “Aziym” tesbih et.

HADİD SURESİ • 1259

HADİD SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Semavat’da ve arz’da bulunan her şey hepsi Allah’ı tesbih etmektedir. O, Aziz’dir, Hakiym’dir.. 2-Semavat’ın ve arz’ın mülkü O’nundur. Diriltir ve öldürür. O, her şeye kâdirdir. 3-O, evvel’dir, ahir’dir, zahir’dir, batındır. O, her şeyi bilen (Aliym)dir. “Semavat’da (göklerde) ve arz’da (yerde) bulunan her şey Allah’ı tesbih etmektedir.” Her mevcut, O’nun imkândan, izafi varlık suretinde fena bulmayı kabul etmekten münezzehliğini ve sabitliğini izhar etmektedir. “O, Aziz’dir” güçlüdür, bütün varlıkları kahreder, zorla boyun eğdirir. “Hakim’dir.” Bütün varlıkların kemalatını tertip eder. Varlıklar, sonradan oluşları ve değişime tabi oluşlarıyla Allah’ı acizlikten beri kılmakta, bütün kemalatlarını izhar etmekle, hikmet esaslı nizamları ve tertipleriyle de O’nu bütün noksanlıklardan tenzih etmektedirler. “O, evveldir” izafi varlık, zahir olmak itibariyle O’ndan başlar. “ahirdir (sondur)…” varlık âlemi mümkün oluşu ve ihtiyaçlarının O’nda son buluşu itibariyle Onda nihayet eder. Her şey Onunla var olmuş, Onda yok olmaktadır. O aynı anda, her iki itibarla da varlıkların hem başı (evveli) hem sonudur (ahiridir). “Zahirdir…” varlıkların mazharında sıfat ve fiilleriyle zuhur eder. “Batındır…” varlıkların mahiyetleri ve zatı ile perdelendiği için gizlidir. “O, her şeyi bilen “Aliym”dir.” Çünkü her şeyin mahiyetinin aynı malumatının suretlerinden biridir. Bütün eşyanın sureti Levh-i mahfuzdadır. O bu suretlerle birlikte levhi bilir. Bu suretlerle nakşedilmiş levhin mahiyetinin aynı olarak bilir yani O’nu bilmesi zatını bilmesinin aynıdır.

1260 • TEFSİRİ KEBİR / TE’VİLÂT

4-O, semavat’ı ve arz’ı altı günde yarattı. Sonra arşı istiva etti. Arz’a gireni de, arz’dan çıkanı da, sema’dan ineni de, ondan yükseleni de bilir. Nerede olursanız O sizinle beraberdir. Allah bütün yaptıklarınızı Basir’dir . “O, semavat’ı ve arz’ı altı günde yarattı.”… İlâhi günler olarak altı günde yarattı. Yani Adem (a.s) zamanından Hz. Muhammed (s.a.v) zamanına kadar süren altı aletle yarattı. Bu da hafta döneminin tamamından ibarettir. Yani Hak bunlarla perdelendi ve halk zuhur etti. Çünkü halk, Hakk’ın eşya ile perdelenmesinden ibarettir. İşte bu zamana perdelenme zamanı denir. A’raf suresinde bu hususa değindik. “Sonra…istiva etti.” Muhammedi kalp “arşı”nın üzerine bütün sıfatlarla zuhur etti. Ne sıfatların bazısı bazısını, ne sıfatlar zatı, ne de zat sıfatları perdeledi. Bilakis, bunların tümü yedinci günde zuhur etmek suretiyle istiva etti. Ya da şöyle bir anlam kastedilmiştir: “Kaf” suresinde zikredildiği gibi altı cevher ve arazdan oluşan altı mertebe suretinde zuhur etti. Sonra bütün eşyaya eşit düzeyde rahmani surette etki etmek ve Rahman ismiyle zuhur etmek suretiyle bütün eşyaya tesir ederek en büyük ruh arşına istiva etti. “…Gireni…bilir” cismani âlem arzına giren tür suretlerini malumatının suretleri oldukları için bilir. “Ve ondan çıkanı bilir.” ondan ayrılan ruhları, fesat ve fena zamanında ondan zail olan suretleri bilir. Bunlar semadan inen ve ona yükselen suretlerdir. Ya da kastedilen anlam şudur: Ruh semasından inen ilimleri, kalbe feyiz ve ışık veren nurları, ondan yükselen, ayrılan küllileri ve hissedilen cüzileri, tezkiye edilmiş amellerin heyetlerini bilir. “Nerede olursanız, O sizinle beraberdir.” Çünkü sizin varlığınız O’nunla gerçekleşir ve O sizin mazharınızda zuhur etmiştir. “Allah yaptıklarınızı görür.” Onları önceden bilir, yaptıklarınızın suretleri huzurundaki melekut âleminin dört levhasına nakşedilmiştir. 5-Semavat’ın ve Arz’ın mülkü O’nundur. İşler Allah’a rücu ettirilir. 6-Geceyi gündüze katar, gündüzü de geceye katar. O sadırlarda olanı en iyi bilir.

HADİD SURESİ • 1261

“…Katar…” gaflet gecesini huzur gündüzüne. “ …Katar…” huzur gündüzünü de gaflet gecesine katar, cemali celal ile, celali de cemal ile örter. “O…bilir…” kalplere yerleştirdiği sırlarını, gaflet ve huzurun inceliklerini, hikmetlerini, örtünüp açılmanın letaifini ve faydalarını bilir. O’ndan başkası bunları bilemez. 7-Allah’a ve O’nun Rasulüne iman edin. Sizi hakkında tasarruf sahibi; halife kıldığı şeylerden infak ediniz. Sizden iman edenler ve harcayan kimseler için büyük mükâfat vardır. “Allah’a…iman edin.” yakin bir imanla fiil tevhidine inanın. “Rasulüne iman edin.” Fiil tevhidine inanırken Hakk’ın fiilleri nedeniyle halkın fiillerinden perdelenmeyin. Aksi takdirde, cebre ve ecirden mahrumiyete duçar olursunuz. Bilakis, Hakk’ın fiillerini, onların tümüne iman etmek suretiyle şeriat hükmünce tafsilat mazharlarında müşahede edin, ki sizin için tevekkül hasıl olsun, elinizde bulunan, sizi sahip kılmakla üzerinde halife kıldığı, şeriat hükmünce tasarrufta bulunma gücünü verdiği Allah malını infak etmeniz kolay olsun. Çünkü bütün mallar Allah’ındır. Malın bazı kimselere has kılınması ise şeriat hükmünce tasarrufta bulunma amaçlı bir nispettir. “Sizden iman edenler…” fiilleri müşahede etmekle inananlar “harcayan kimseler…” tevekkül makamından infak edenler için “büyük bir mükâfat vardır.” Fiil cennetlerinde büyük bir mükâfata nail olacaklardır. 8-Rasul sizi Rabbinize iman etmeye davet ediyorken… O, sizden kesin misak almış olduğu halde, size ne oluyor da?… Eğer müminlerseniz niçin Allah’a iman etmiyorsunuz? “…Niçin Allah’a iman etmiyor musunuz?” Birbirini pekiştiren iki sebep vardır: Biri iç, biri de dış sebeptir. Bu iki sebep bir araya geldiği zaman zati olarak imanı gerektirirler. Dış sebep, faili bir sebep olarak Rasul’ün davetidir. İç sebep ise, ezeli misakın alınmış olmasıdır. Yani kabul edici sebep olarak fıtri istidat ve delil isteme gücüdür. “Eğer müminlerseniz.” bilkuvve inanırsanız, eğer içinizde fıtrat nuru ve ezeli iman kalmışsa “size ne oluyor da” Allah’a iman etmiyorsunuz? 9-O, sizi karanlıktan nur’a çıkarmak için kuluna apaçık ayetler indiren O’dur. Muhakkak ki, Allah size çok Rauf’dur, çok Rahiym’dir.

1262 • TEFSİRİ KEBİR / TE’VİLÂT

“Kuluna apaçık ayetler indiren O’dur.” Fiil, sıfat ve zat tecellileri açıklamalarını indiren O’dur. “Sizi karanlıktan… çıkarmak için.” Nefsin sıfatlarının ve maddeden derlenmiş bedensel heyetlerin karanlıklarından kalbin aydınlığına, kalbin sıfatlarının karanlığından ruhun nuruna, varlığınızın ve ortaya çıkarılışınızın karanlıklarından dinin nuruna çıkarmak. Bunlar “üst üste binmiş üç karanlık.” sözüyle bunlara işaret edilmiştir. “Muhakkak Allah, size karşı çok Rauf’dur.”… Şefkâtlidir. İstidat bahşederek eksiklik afetini sizden giderir. Rasul göndermekle, onun tarafından eğitilmenizi sağlamakla perdeleri ortadan kaldırmaya iletir sizi ve size sizden “Çok Rahiym’dir”… çok merhametlidir. Nefsin tezkiyesi ve istidadın arınması sonucu kabul yeteneğinin hasıl olmasıyla birlikte kemalatı bahşeder. 10-Semavat’ın ve arz’ın mirası Allah’ın olduğu halde ne oluyor size ki Allah yolunda infak etmiyor sunuz? Elbette içinizden, fetihten önce harcayan ve savaşanlar eşit değildir. Onların derecesi, sonradan infak edenlerden ve savaşanlardan daha yüksektir. Allah hepsine de en güzel olanı vaat etmiştir. Allah yaptıklarınızı Habir’dir. 11-Kimdir o, Allah’a karşı hasenle borç verecek? Allah onun verdiğini katlayıversin ve onun için çok cömertçe bir ecir vardır. O gün erkek ve kadın Mü’minleri, nurları önlerinde ve sağlarında koşarken göreceksin, 12- “Bu gün sizin müjdeniz, ebedi kalmak üzere altlarından nehirler akan cennetlerdir.” Denilir. İşte en büyük saadet budur. “…Elbette içinizden, fetihten önce harcayan ve savaşanlar…eşit değildir.” mutlak fetihten önce mallarını ve canlarını harcayanlar… ki mutlak fetih Resulullah için tam miraç ve vahdet huzuruna ulaşmak şeklinde gerçekleşmiştir. “Onların derecesi, sonradan infak edenlerden…daha yüksektir.” Çünkü istidatları daha kuvvetli, iç âlemlerindeki köklü nurları daha şiddetlidir. Ruhun aydınlatmasıyla Rasulü bildiler ve ona ısındılar. Rasulün kendilerine tesir etmesi durumu aracı olmaksızın kemalatları üzerlerinde zuhur etti. Bunlarda kutsi kuvvet galiptir ki yağı ateş değmeden yanacak kıvamdadır neredeyse. Fakat fetihten sonra infak edenlerin istidatları zayıf, aydınlanmaları azdır. Bu yüzden kendilerine tesir edecek, kemalatlarını fiile çıkaracak bir güce muhtaçtırlar. “Allah hepsine de…vaat etmiştir.” sevabı, yani “en güzel olanı” vaat etmiştir. Çünkü ne şekilde olursa olsun yakin

HADİD SURESİ • 1263

gerçekleşmiş ve kemal zuhur etmiştir. Bunun yanında dereceler sayısız olacak şekilde farklı olabilir. Sonrakiler ise nefis makamında ahlaki kemale ulaşarak, sevaplarını ve ecirlerinin kerametini katlamak arzusuyla mallarını Allah’a borç veren kimselerdir. Öncekiler ise, Allah’ı razı etmek için mallarından tecerrüt eden sabikundur. Ki nefisleri Hakk’ın yolunda sabitleşsin. Onlar, “önlerinde…nurları aydınlatıp giden” müminlerdir. Çünkü sırat-ı müstakim üzeredirler, zat tevhidiyle Allah’ın vechine yönelmişlerdir. Sonrakiler, nurları sağlarından aydınlatıp giden kimselerdir. Çünkü onlar kalp ve yakin makamında olan mümin erkeklerden ve mümin kadınlardan sağ ehli olanlardır. “Bugün müjdeniz…” burada hitap her iki gruba yöneliktir, ancak ağırlıklı olarak sabikun kastedilmiştir. Çünkü üç cennetten söz edilmiş ve kurtuluşları da büyük (azîm) olarak vasfedilmiştir. Büyük kurtuluş (fevzu’l azîm) ise üçüncü grup içindir. Diğer iki cennet ehlinden olup onlardan aşağı olan diğerlerinin kurtuluşu ise kebir veya kerim olarak nitelendirilmiştir. 13- “Münafık erkeklerle münafık kadınların “Bizi bekleyin nurunuzdan bir parça ışık alalım.” diyeceği gün de kendilerine: Arkanıza dönün de bir nur talep edin, denilir. Nihayet onların arasına bir kapısı olan bir sur çekilir. Onun iç tarafı rahmettir ve dış tarafında da azap vardır. “Münafık erkeklerle münafık kadınların…diyeceği günde.” İstidat sahibi olup istidatları güçlü, buna karşılık nefsin sıfatlarıyla ve bedenin heyetleriyle perdelenmiş, tabiat karanlıklarına ve günah kirine dalan zayıflar. Bunların içinde fıtrat nurundan bir koku kalmıştır. Bu nur tamamıyla sönmemiştir. Bu yüzden mü’minler grubu için hasıl olan kemal nuruna özlem duyarlar. Ölüm esnasında beden perdesinin dışına çıktıkları, yoksunluğun zuhur ettiği, hapsedilmiş ve eksiklik çukurunda bekletilmiş, hüsranı görüp pişmanlıkları izhar etmişken hasretle ve yalvararak bu nurdan kendilerine vermelerini talep ediyorlar. Müminler ise bir anda parlayıp giden şimşek gibi geçip giderler, onlara dönüp bakmazlar. “Bizi bekleyin nurunuzdan bir parça ışık alalım.” İstidadımızın aynı olması ve zahiren İslam’ı benimsemiş olmamızla nurunuzdan biraz istifade edelim, derler. Ve o gün de, o vakit de “Kendilerine: Arkanıza dönün…denilir.” Dünyaya, çalışma ve kazanç yurduna dönün. Çünkü nur ancak bedensel aletlerle, zahir ve batın duyular gibi cismani kuvvetlerle işlenen salih ameller ve hak ilimlerle kazanılır.

1264 • TEFSİRİ KEBİR / TE’VİLÂT

“Nihayet onların arasına…bir sur çekilir.” Aralarına heyulani berzah girer. Zulmani heyetlerin gerektirdiği oranda bununla perdelenirler. “kapılı…” bir surdur bu. Bu kapıdan maksat kalptir. Çünkü kutsiyet âleminden pislik âlemine ancak kalp yoluyla muttali olunabilir. “İçinde…” batınında kutsiyet aleminde “rahmet” nur, ruh, reyhan, mezkur mertebeleriyle nimet cennetleri vardır. “Dışında…” nefse bakan dış tarafında zahirinde, yani bu bedbaht ve karanlık nefislerin kalış karargâhı olan pislik âleminde ise “azap” vardır. Yani azap cihetine bakar. Heyetleri ve çeşitlilikleriyle (tenevvü) bu azabı hak etmişlerdir. Bu kapı, bedbahtlara bakan zahir cihetine doğru açılmaz. Bilakis, bu cihette kapalı ve kilitlidir, ebediyen açılmaz. İç cihette ise sabikundan olan cennet ehli ne zaman isterse onlar için açılır. Oradan ateş ehlini ve azap çekişlerini görürler. Oradan yanlarına giderler. O sırada nurları sayesinde ateş söner. Daha doğrusu nurları ateşi yakar; ama bu kendileri açısından geçerlidir, cehennemlikler açısından değişen bir şey olmaz. Bu sırada cehennem onlara şöyle der: “Ey mümin! Çekil, çünkü senin nurun benim alevimi söndürdü.” 14- “Biz sizinle beraber değil miydik.” Diye onlara nida ederler. (Onlar da) Derler ki: Evet ama, siz kendi nefsinizi fitneye soktunuz, fırsat beklediniz, şüpheye düştünüz ve kuruntular da sizi aldattı ve o çok aldatıcı da Allah’la sizi aldattı. Nihayet Allah’ın emri gelip çattı. “Biz sizinle beraber değil miydik?” ilk fıtrat ve sıfat cemi aynı itibariyle beraber değil miydik? “Derler ki: Evet ama, siz nefsinizi” kendi başınızı belaya “fitneye soktunuz.” Nefsinizi maddi lezzetler, bedensel şehvetler, hayvani ve vahşi sıfatlar yüzünden belaya soktunuz. “Fırsat beklediniz.” Kıskançlık ve tamahkârlık duygularının etkisiyle size galip gelen temenni ve emeller gibi tahayyüllerin istilasıyla fırsat kolladınız. “Şüpheye düştünüz…” vehmi olanın akli olana, vehimlerin de akıllara galip gelmesi halinin istilasıyla şüphenin girdabına kapıldınız. “Ve kuruntular sizi aldattı.” Vehmin dürtmesi ve tahayyülün baskısıyla aldandınız. “o, çok aldatıcı… “ şeytan da Allah’a ait olan sıfatları vehim yolunda kullanarak O’nunla Allah’la sizi aldattı… “Nihayet Allah’ın emri gelip çattı.” Ölüm ve ceza hasıl oldu.

HADİD SURESİ • 1265

15-Artık bugün ne sizden ve ne de kafir olanlardan bir fidye alınır. Varacağınız / sığınağınız (nar) ateşdir ve o sizin mevlanızdır. Orası ne kötü dönüş yeridir! 16-Allah’ın zikri ve Hak’dan inen şey için kalblerinizin huşu duymasının, coşmasının iman edenler için, vakti gelmedi mi?.. Sakın bundan önce kendilerine kitab verilen sonra üzerlerinden uzun bir zaman geçip de kalpleri katılaşmış o kimseler gibi olmasınlar. Ki, onların çoğu fasıklardır. 17-Bilin ki Allah, ölümden sonra arz’ı canlandırıyor. Biz size kesinlikle ayetleri açıkladık. Olur ki siz akıl edersiniz. “Bilin ki Allah, ölümünden sonra arz’ı canlandırıyor.” Bu ifade, zikrin kalp üzerinde etkili olduğuna, kalbi canlandırdığına ilişkin bir örnek mahiyetindedir. 18-Muhakkak sadaka veren erkeklere ve sadaka veren kadınlara ve Allah’a “karz-ı hasen” güzel bir borçla borç verenlere ki, onlara şerefli cömert bir ecir vardır. 19-Allah ve O’nun Resulüne iman edenler… İşte onlar, sözü doğru olan sıddıklar ve Rablerinin indinde şahid olanlardır. Onlara hem ecir, hem de nur vardır. Kafir olanlar ve ayetlerimizi yalanlayan kimseler ki işte onlar da cehennem ehlidirler. “Sadaka veren erkeklere ve sadaka veren kadınlara…” nefis makamında gayba iman edenlere ki, onlar Allah’a güzel bir borç verenlerdir ki, onların verdiklerinin ecirlerinin karşılığı cömertçe katlanır ve “onların çok şerefli bir ecirleri vardır” Çünkü bunlar “Allah’a ve O’nun Rasulüne iman edenler…” buyrulmuştur. Bir de kalp makamındaki yakin ehline de… Çünkü “onların da şerefli bir ecirleri … vardır.” buyrulmuştur. Yani bunlara nefis cennetinden bir mükâfat verilir ve ayrıca kalp cennetinden sıfatların tecellisiyle oluşan bunların bir de katlanan “nurları” vardır. “İşte onlar…sözü doğru olanlardır.” Hakka’lyakin kuvvetiyle sadık olanlardır ve “Rablerin indinde şahid olan…” Şehitlik mertebesine eren, huzur ve murakabe; ayn’el-yakîn ehlidirler. Ama bunların karşısında yer alıp da zat ve sıfattan perdelenen gerçeği örterek yani ne gayba iman edenlerden ne de yakin ehlinden olmayan “ayetlerimizi yalanlayan perdeli kafirlere…” gelince “onlar da” tabiat cehennemi ehlidirler.

1266 • TEFSİRİ KEBİR / TE’VİLÂT

20-Bilmiş olun ki dünya hayatı, ancak bir oyun ve eğlence, bir süs, aranızda bir övünme, mallarla evlatlarla çoğalma yarışından ibarettir. Misali; yağan yağmurla biten nebattan hoşlanan çiftçinin hali gibidir ki, sonra o nebat kurur da sen onu sararmış görürsün, sonra da çerçöp olur. Ahiret’te ise çok şiddetli bir azab ve Allah’dan bir mağfiret ve Rıdvan vardır. Dünya hayatı aldatıcı bir metadan başka bir şey değildir. 21-Rabbinizden bir mağfirete ve Allah ve O’nun Rasullerine iman etmiş kimseler için hazırlanmış genişliği; semavat’ın ve arz’ın genişliği gibi olan cennete yarışarak koşuşun. İşte bu, Allah’ın fazlıdır. Onu dilediğine verir. Allah, “zulfazlil’aziym” büyük ihsan sahibidir. “Rabbinizden bir mağfirete…yarışarak koşuşun.” Bundan önce fani, nefsani maddi hayat küçümsenip çabucak kuruyup tükenen yeşil ot suretinde tasvir edilmişti. Bu yüzden, burada muhataplar baki, kalbi ve akli hayata çağrılıyorlar. “Rabbinizden bir mağfirete…koşuşun.” Nefsin sıfatlarını kalbin nuruyla örtmeye, “genişliği…olan cennete” koşun. Genişliği cismani âlemin tümünü kuşatacak kadar olan cennete “yarışarak” koşun. Çünkü kalp cismani âlemi ve suretlerini ihata eder. Ya da maksat, onların beşeri hayattan, nefret ettirip İlahi hayata çağırmaktır. Gereken salih amelleri işleyerek bir mağfirete koşun, en büyük günahın kaynağı olan zatlarınızı ve varlıklarınızı Zatının nuruyla örtsün. “İşte bu, Allah’ın fazlıdır. Onu dilediğine verir.” Bir de cennete koşun ki genişliği ruh semaları ve beden arzlarını, yani izafi varlıkları bütünüyle kapsayan mutlak varlığın tamamı kadardır. Orası; “Allah’a ve Rasullerine inananlar için hazırlanmıştır.” Birinci ihtimali esas alırsak; ilmi ve yakini imanla inananlar için, ikinci ihtimali esas alırsak; ayni ve hakiki imanla inananlar için orası hazırlanmıştır. 22-Arz’da ve nefsleriniz de vuku bulan herhangi bir musibet yoktur ki biz onu yaratmadan önce bir Kitab’da yazılmış olmasın. Muhakkak bu Allah’a göre kolaydır. 23-Ki elden kaçıp gidene üzülmeyin, size verilenle de şımarmayın. Allah çok böbürlenen ve kendini beğenenleri sevmez.

HADİD SURESİ • 1267

“…Vuku bulan…herhangi bir musibet yoktur ki…” dış âlemde, bedende ve nefiste meydana gelen hiçbir hadise yoktur ki “bir kitab’da yazılmış olmasın.” Bu Kitaptan maksat Levh-i mahfuz adı verilen külli kalptir. Dolayısıyla elde ettiğiniz herhangi bir şeyde kazancınızın, korumanızın, sakınmanızın, bekçiliğinizin, kaçırdığınız herhangi bir şeyde de acizliğinizin, ihmalinizin, gafletinizin, çaresizliğinizin, sakınmamanızın ve korumamanızın bir dahlinin ve etkisinin olmadığını yakini olarak bilmeniz gerekir. Şu halde “elden kaçıp gidene üzülmeyin…” bir hayrı kaçırmaktan, bir şerrin başınıza gelmesinden dolayı üzülmeyin. Aynı şekilde “size verilenle de şımarmayın” bir hayrın size ulaşmasından ve bir kötülüğün de sizden uzaklaşmasından dolayı şımararak sevinmeyin. Çünkü bunların tamamı bir takdir dahilinde planlanmışlardır. “Allah kendini beğenenleri…sevmez.” Elde ettiği şeyden sevinip şımararak kendini beğenen “böbürlenen” kimseleri sevmez. Bunlar, yakini olmadığı, dünyayı severek Haktan uzaklaştığı için elde ettiği şeyle böbürlenir, süfli cihete meyleder, İlahi huzurdan uzaklaşır ve karanlıklar perdesiyle nurdan engellenir. 24-Onlar cimrilik ederler ve insanlara da cimriliği emrederler. Kim yüz çevirirse, muhakkak ki Allah, Ganî’dir, Hamid’dir. “Onlar cimrilik ederler…” malı çok sevdikleri için. “ insanlara da cimriliği emrederler.” Çünkü rezillik karakteri onları bürümüştür. “Kim yüz çevirirse…” süfli âleme ve fasık ve zulmani cevhere yönelerek Allah’tan yüz çevirirse “muhakkak ki Allah Gani’dir.” Bizzat müstağni zengin olduğu için hiçbir şeye ihtiyacı yoktur.Ve “Hamîd’dir” Hamde layıktır çünkü kendi başına kemal sahibidir. Yani Allah kendisinden yüz çeviren kimseyi yüzüstü bırakır, ona mühlet verir. 25-And olsun biz Rasullerimizi açık delillerle gönderdik. Beraberlerinde kitabı ve mizanı da indirdik ki, insanlar adaleti ayakta tutsunlar. Kendisinde kuvvet ve faydalar bulunan demiri de indirdik ki, Allah, O’na ve Rasullerine gaybi olarak kimin yardım ettiğini bildirecektir. Muhakkak Allah, Kaviyy’dir, Aziz’dir.

1268 • TEFSİRİ KEBİR / TE’VİLÂT

26-And olsun ki biz Nuh’u ve İbrahim’i gönderdik. Zürriyetlerinde Nübüvveti ve Kitabı mahfuz ettik. Onlardan bir kısmı hidayete erdi. Lakin onların çoğu da fasıklardandır. 27-Sonra onların eserleri üzere Rasullerimizi ardı ardına gönderdik. Onların ardından Meryem oğlu İsa’yı gönderdik ve ona İncil’i verdik. O’na tâbi olanların kalplerine şefkat ve merhamet ihsan ettik. Ve ruhbaniyet yolunu icat ettiler. Biz onu üzerlerine farz kılmamıştık Ancak Allah’ın rızasını aramak için yaptılar, Sonra da gereği gibi riayet etmediler. Böylece biz de onlardan iman edenlere mükafatlarını verdik. Ama onların çoğu yoldan çıkmış fasıklardı. “And olsun biz Rasullerimizi açık delillerle gönderdik.” İrfan ve hikmetle gönderdik. “Beraberlerinde kitabı…indirdik.” Yani yazıyı ve “mizanı” adaleti indirdik. Çünkü adalet, kitabetin ölçüsüdür. “Biz demiri de indirdik.” Yani kılıcı. Çünkü kılıç adaletin maddesidir, dayanağıdır. İnsanın tür olarak kemali onunla tamamlanır. Dünya ve ahiretin düzelmesine yol açan külli düzenin sağlanması ona bağlıdır. Şu halde dikkâte alınacak temel, ilk kaynak ilim ve hikmettir, bu doğrultuda hareket ederken dayanılacak , kemal yolunda istikameti sağlayan prensip ise adalettir. Ama kılıç ve kalem olmadan düzen sağlanamaz, bütün insanların ıslahı gerçekleşemez ve yönetim bu ikisiyle, kılıç ve kalemle devam eder. Ayette işaret edilen bu dört unsur insan türünün kemaline ve çoğunluğun ıslahına yol açan temel olgulardır. Ayrıca ayette sözü edilen açık delillerden maksat, nazari irfan ve hakikâtler, kitaptan maksat da şeriat ve ameli hikmetler, mizandan maksat, adalet ve eşitlikle amel etmek, demirden maksat da varlıkların kötülüklerini savmak ve kahretmek olabilir. Bazılarına göre açık delillerden maksat, hakiki ilimler, diğer üçünden maksat da hikmet kitaplarında zikredilen meşhur üç namus (kanun)dur. Yani şeriat, alışverişlerde eşya yerine kullanılan para ve iktidar. Hangi anlamı esas alırsak alalım, bunlar her iki cihanda kişisel ve tür olarak insanın kemalini garanti eden olgulardır. Kişisel kemal, ancak ilim ve amel ile gerçekleşir. Toplumsal kemal de kılıç ve kalem ile gerçekleşir.

HADİD SURESİ • 1269

Birincisi açıktır; ikincisine gelince, bilindiği gibi insan doğası gereği medeni bir varlıktır, işbirliğine ve yardımlaşmaya muhtaçtır; hayatını ancak başkalarıyla birlikte, toplumsal bir yapıda sürdürebilir. Nefisler de ya doğaları gereği iyidirler, özgürdürler ve şeriata boyun eğerler. Ya da doğaları gereği kötüdürler, köle ruhludurlar ve şeriattan yüz çevirirler. Birinci gruptaki insanlara kemal yolunu izlemek, amel etmek, nezaket ve şeri siyaset yeterlidir. İkinci gruptakiler için zor ve sultanın siyaseti zorunludur. 28-Ey iman edenler! Allah’tan ittika edin ve sakının ve Rasulüne iman edin ve size rahmetinden iki kat versin ve size bir nur ihsan buyursun ki ışığında yürürsünüz, sizi bağışlasın. Allah, Gafur’dur, Rahiym’dir. “Ey iman edenler!…” yakini olarak inananlar. “Allah’tan ittika edin…” sıfatlarınızdan arınarak, benliklerinizden sıyrılarak Allah’tan “sakının” korkun. Ve “Rasulüne iman edin.” O’na muhakkak inanın. Amellerinizde ve hallerinizde tabi olmak suretiyle istikamet üzere Rasule uyun. “size rahmetinden iki kat versin.” nefis cennetinde rahmetinden iki pay nasib versin. “ve size …bir nur ihsan buyursun.” Kalp makamında ruh nurlarını ve sıfat tecellilerini size bahşetsin, kendisiyle “ışığında yürürsünüz…” O’nun nurunda sıfatlar içinde yol alırsınız. “Sizi bağışlasın…” zatlarınızın günahını örtsün; “Allah, Ğafur’dur.” çok bağışlayandır, varlık kalıntılarını yok eder. “Rahiym’dir.” Benliklerin fena bulmasından sonra Hakkani varlıklar bahşederek merhamet eder. 29-Böylece kitab ehli bilsinler ki Allah’ın lütfundan hiçbir şey elde edemeyeceklerini bilsinler. Muhakkak lütuf bütünüyle Allah’ın elindedir. Onu dilediğine bahşeder. Allah, zulfazli’l-Azîm’dir. “Böylece kitap ehli….bilsinler.” tortular yüzünden Hak’tan veya sapıklık yolu ve batıl din yüzünden dosdoğru yoldan ve Hak dinden perdelenenler “Allah’ın lûtfundan hiçbir şey elde edemeyeceklerini…” bilsinler. Çünkü Allah’ın lûtfu bağışlanan bir şeydir, çalışmakla kazanılmaz. “Lütuf bütünüyle Allah’ın elindedir.” Onun tasarrufundadır, hakimiyeti altındadır, gücünün kontrolündedir. “Onu dilediğine bahşeder.” Tamamen kendisinden bir bağış olarak verir, çalışmanın karşılığı olarak değil. “Allah, zulfadli’l-Azîm’dir.” Allah, büyük lütuf sahibidir. Ve bu büyük lütuf da kemalin varabileceği son noktadır. Allah doğrusunu herkesten daha iyi bilir.

1270 • TEFSİRİ KEBİR / TE’VİLÂT

MÜCÂDELE SURESİ • 1271

MÜCÂDELE SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Allah, kocası hakkında seninle mücadele eden ve Allah’a şikayette bulunan kadının sözünü kesinlikle işitti. Ve Allah, ikinizin konuşmanızı dinliyordu. Muhakkak ki Allah, Semi’dir, Basir’dir. 2-Sizden kadınlarından zihar yapanlar, o kadınlar onların anaları değillerdir. Anneleri ancak onları doğuranlardır. Onlar gerçekten çok çirkin ve yalan içi boş bir söz söylüyorlar. Muhakkak ki Allah, Afüvv’dür, Ğafur’dur. 3-Kadınlarına zihar yapıp da sonra da dediklerine dönenler temas etmelerinden önce bir köle azad etmelidirler. İşte size verilen öğüt budur. Allah, Habir’dir. “Sizden kadınlarından…” Arap adetine göre “Sen benim için anamın sırtı gibisin..” diyerek “zihar yapanlar” karılarını annelerine benzeterek kendilerine haram eden o erkekler “çok çirkin ve boş bir söz söylüyorlar” çünkü “o kadınlar onların anaları değillerdir. Anneleri ancak onları doğuranlardır.” “Kadınlarına zihar yaparak…” onları boşayan sonra da boşamaktan vazgeçip sözlerini geri alarak tekrar eski nikah akitlerinde “dediklerine dönenler…” böyle davranan kocalar karılarıyla cinsel “temas etmeden önce, bir köle azad etmelidirler.” 4-Ancak kim azad edecek köle bulamazsa o vakit temas kurmadan önce arka arkaya iki ay oruç tutsun. Ona gücü yetmeyen altmış yoksulu doyursun. İşe bu hafifletme Allah ve O’nun Rasulü’ne iman etmeniz içindir. İşte bu hükümler Allah’ın hudududur. Kafirler için ise elim bir azap vardır.

1272 • TEFSİRİ KEBİR / TE’VİLÂT

5-Muhakkak Allah ve O’nun Rasulüne muhalefet edenler perişan edildiler. Nitekim onlardan öncekilerde perişan edilmişlerdi. Kesinlikle biz apaçık ayetler indirmiştik. Kâfirler için aşağılayıcı, perişan eden bir azap vardır. 6-O gün Allah onların hepsini ba’seder ve yaptıklarını kendilerine haber verir. Allah onları bir bir saymıştır, onlar ise onu unutmuşlardı. Allah her şeye şahittir. 7-Görmedin mi? Allah, semavat’da ne var, arz’da ne var hepsini biliyor. Üç kişinin gizli konuştuğu yerde dördüncüsü mutlaka O’dur. Beş kişi iseler onların altıncısı O’dur. Bundan daha az da olsalar, daha çok da olsalar nerede bulunurlarsa bulunsalar mutlaka O, onlarla beraberdir. Sonra kıyamet gününde yaptıklarını kendilerine haber verir. Muhakkak Allah, her şeyi bilen Aliym’dir. “O gün Allah onların hepsini ba’seder.” Onları beden kabirlerinden uyandırmak suretiyle diriltecektir. “Ve yaptıklarını kendilerine haber verecektir.” Çünkü işledikleri amellerin suretleri nefislerinin levhasına nakşedilir. “Allah onları bir bir saymıştır.” Daha önce zikredilen dört kitapta değişmez olarak kaydetmiştir. “Onlar ise onu unutmuşlardır.” Maddi lezzetlerle meşgul oldukları, bedensel uğraşılara daldıkları için bunları akıllarına bile getirmezler, onlardan habersizdirler. “Allah her şeye şahid’tir.” her şeyin yanındadır, her şeyledir, her şeyi denetlemektedir. “Üç kişinin gizli konuştuğu yerde dördüncüsü mutlaka O’dur.” Allah’ın gizli konuşan üç kişinin dördüncüsü olması sayısal ya da yan yana şeklinde değildir. Bilakis taayyünleriyle O’ndan farklılıkları, mahiyetleriyle ve benlikleriyle O’ndan perdelenişleri, mahiyetlerinin ve hüviyetlerinin ayrılmaz özelliği olan mümkünlükle O’ndan ayrılıkları, zatının ayrılmaz özelliği olan vacipliğiyle tahakkuk edişleri, hüviyetlerine sirayet etmiş hüviyetiyle onlarla bütünleşmesi, onların mazharlarında zuhur etmesi, mahiyetleri ve müşahhas varlıklarıyla örtünmesi, O’nun varlığının aynıyla ikame oluşları, O’nun vacipliğiyle gerekli oluşları şeklinde onlarla beraberdir. O, bu itibarla onların yanında olan dördüncüleridir. Eğer hakikât esas alınırsa onların aynıdır. Bu yüzden şöyle denmiştir: eğer itibarlar olmasaydı, hikmet ortadan kalkardı… Emirülmüminin Ali (a.s) şöyle buyurmuştur: “ilim bir noktaydı, cahiller onu çoğalttı.”

MÜCÂDELE SURESİ • 1273

8-Gizli konuşmaktan men edilenleri görmedin mi? Sonra dönüp yasak edildikleri şeyi yapmaktalar; günah, düşmanlık, Rasule karşı gelmek hususunda gizlice fısıldaşarak konuşuyorlar. Senin yanına geldiklerinde Allah’ın seni selamlamadığı bir şeyle seni selamlıyorlar “bu söylediğimizden dolayı Allah bize azablandırsaydı ya!” diyorlar. Onlara, cehennem yeter. Oraya gireceklerdir. Ne kötü bir dönüş yeridir o! 9-Ey iman edenler! Fısıldaştığınız zaman günahı, düşmanlığı ve Rasule isyanı fısıldaşmayın, iyiliği ve takvayı fısıldaşın. Ve Allah’dan sakının ki O’nun huzurunda toplanacaksınız. 10-Fısıltı ancak şeytandandır, iman edenler üzülsün diyedir. Allah’ın izni olmadan onlara hiçbir zarar veremez. Mü’minler yalnız Allah’a tevekkül etsinler. “Gizli konuşmaktan men edilenleri …görmedin mi?” gizli konuşmaktan nehyedilmelerinin sebebi, bunun iki kişinin, aralarına bir üçüncü şahsı almayacak şekilde sadece kendilerini ilgilendiren, kendilerine özgü bir hususta buluşmaları ve birleşmeleri olmasıdır. Nefisler bir araya geldikleri ve buluştukları zaman birbirlerine destek olurlar, güçlenirler. Birbirlerinden kuvvet alırlar. Zaten insanların bir arada topluluklar halinde yaşamalarının sebebi de budur. Topluluk halinde iken kazanılan bu özellik birey halinde iken gerçekleşmez. Eğer gizli konuşanlar kötü kimseler iseler kötülük üzere fısıldaşırlar, böylece kötülükleri artar, üzerinde fısıldaştıkları hususun anlamı, buluşmaları ve bir araya gelmeleri nedeniyle pekişir, güçlenir. Bu yüzden, gizli konuşmanın nehyedilmesinden sonra “…günah…hususunda…gizlice konuşurlar…” buyrulmuştur. Bu hayvani gücün rezilliğidir. “düşmanlık…” hususunda gizlice konuşurlar. Bu da öfke gücünün rezilliğidir. “Rasule karşı gelmek…” hususunda gizlice konuşurlar. Bu ise akıl ve mantık gücünün rezilliğidir ki cehaletten ve şeytana yenilmekten dolayı bu duruma düşer. Bu ayetten sonra müminlerin nasıl sözü edilen bu rezillikler hususunda gizli konuşmaktan men edildiklerini, bunun yerine hayırlar hususunda gizli konuşmalar yapmakla emrolunduklarını görmez misiniz? Ki topluluk olmakla güç kazansınlar ve hayırları daha da artsın. Şöyle buyuruyor: “İyiliği…konuşun.” Yani faziletler hususunda gizlice konuşun. Bunlar ise; söz konusu rezilliklerin karşıtları olan salih ameller ve güzelliklerdir ki söz konusu üç kuvvetin her birine has niteliklerdir.

1274 • TEFSİRİ KEBİR / TE’VİLÂT

“takvayı…” konuşun. Sözü edilen rezillik türlerinden kaçınma hususunda fısıldaşın. “Allah’tan korkun…” nefislerinizin sıfatlarını üzerinizde taşıma hususunda Allah’tan korkun. Çünkü Ona haşrolunacaksınız, nefislerinizin sıfatlarınızdan sıyrıldığınız zaman Ona yakın olacaksınız. 11-Ey iman edenler! Size “Meclis içinde yer açın!” denildiği vakit hemen yer açın ki Allah da size genişlik versin. Ve “Kalkın, yükselin!” denildiği vakit hemen kalkın ki Allah da sizden iman edenleri yükseltsin ve kendilerine ilim verilenleri derecelerle yüceltsin. Allah, yaptıklarınıza Habir’dir. “ …Yer açın ki Allah da size genişlik versin.” Makam ve seçkinlik hususunda rekabet etmenin dar kalıplarının dışına çıkın. Çünkü bunlar nefsani sıfatlardır, vahşi kuvvetin istila etmesinden kaynaklanırlar, nefsin benlik karanlığına dalıp kalbi ve ruhi nurlardan perdelenmesinden ibarettirler. Bunlardan temizlenin, Allah da size bedensel heyetlerden temizlenme genişliği versin, sizi nurlarla desteklesin, göğüslerinizi açsın. O zaman kutsi âlem fezasındaki yeriniz açılır, genişler. “Allah sizden iman edenleri…yükseltsin.” yakini imanla inananları yüceltsin. “ve kendilerine ilim verilenleri…” yüceltsin. Nefsin hastalıkları, hevanın incelikleri bilgisini, onlardan arınıp temizlenme ilmini verdiği kimseleri “ derecelerle…” yükseltsin. Kalbi sıfatlardan, melekuti ve ceberuti mertebelerden oluşan derecelerle nurlar âleminde yüceltsin. “Allah, yaptıklarınıza Habir’dir.” yaptıklarınızdan haberdardır. Bu heyetlere göre karşılığınızı verir, sizi cezalandırır. 12-Ey iman edenler! Rasul ile gizli, özel bir şey konuşacağınız zaman bu konuşmanızdan önce bir sadaka verin. Bu sizin için daha hayırlı ve daha temizdir. Şayet bir şey bulamazsanız, muhakkak Allah, Ğafur’dur, Rahiym’dir. 13-Fısıldaşmanızdan önce sadakalar vermekten ürpererek korktunuz mu? Madem ki yapamadınız, Allah da sizin kusurlarınızı bağışladı. O halde artık namazı ikame edin, zekatı verin. Allah ve Rasulüne itaat edin. Allah yaptıklarınıza Habir’dir. “…Rasul ile gizli bir şey konuşacağınız zaman bu konuşmanızdan önce bir sadaka veriniz.” Çünkü Rasul ile özel bir konuda gizlice buluşmak ancak ruhani yakınlık veya kalbi uyumluluk veya nefsi hemcinslik dolayısıyla mümkün olabilir. Bunların hangisi sebep olursa olsun sadaka vermek vacip olur.

MÜCÂDELE SURESİ • 1275

Birinci ve ikinci ihtimal açısından bakacak olursak, bunlar için önceden fiil ve sıfatlardan arınmak, maddi sebep ve mal gibi harici olgulardan temizlenmek, terk olarak adlandırılan bağları koparmak, sonra eserleri ve nefiste kalan heyetleri silmek gerekir. Ki mutasavvıflar buna ( tecrit ) derler. Ayrıca birinci durum için fiil ve sıfatlardan kati nazar etmek ve ruh makamına yükselmek, ikinci durum için de kalp makamına yükselmek gerekir. Ta ki Nebî ile İlahi sırlar hususunda gizli konuşma hali (necva) berraklaşsın ve keşfi olaylarla kalbi sevinç hasıl olsun. Bu yüzden İbni Ömer (r.a) şöyle demiştir: “Ali’de (a.s) üç haslet vardır ki, onlardan bir tanesinin bende olması kızıl develere sahip olmaktan daha sevimli gelirdi bana. Hz. Nebînin onu Fatıma ile evlendirmesi, Hayber savaşında sancağı ona vermesi ve necva ayetinin öngördüğü sadakayı sadece onun vermiş olması.” Üçüncü durumla ilgili olarak öncesinde hayırlar sunmak ve mal harcamak gerekir ki bu nimeti kalıcı kılan ve arttıran bir şükür olsun. “Şayet bir şey bulamazsanız…” ilk iki durumla ilgili olarak nefsin yanında durmak suretiyle iki makamdan geri kalmışsanız ve üçüncü durumla ilgili olarak nefsin cimriliği ve fakirliğinden dolayı bir şey bulamıyorsanız bilin ki “muhakkak Allah Ğafur’dur” bağışlayandır. Sıfatlarının nurları aracılığıyla nefsani sıfatları örter, bağışlar. “Rahiym’dir.” tecelli, müşahede, irfan ve mukaşefe nurlarını bahşeder ki bunlar ilk iki durumla ilgili olarak sadaka verecek şeyin bulunmasını sağlar. Ya da cimrilik rezilliğini ve fakirlik sıkıntısını giderir, bağışlar. “Rahiym’dir…” üçüncü durumla ilgili olarak faziletler edinmeyi mümkün kılar, kolaylaştırır ve mal verme imkânını bahşeder. Yine merhamet ve tevbe de bu anlatılanlardan dolayı gerçekleşir. Sonra sözü edilen geri kalmayı, cimrilik rezilliğini ve fakirliğin şiddetini gideren bir husus emrediliyor. Çünkü huzur namazı ve kalp makamında murakabe ile ilk durum, terk zekâtı ve tecrit ile ikinci durum, hayırlı işlerde Allah ve Rasulüne itaat etmekle de üçüncü durum gerçekleşir. Çünkü hayır bu şekilde alışkanlık haline gelir, itaatin bereketiyle de fakirlik ortadan kalkar. Bunun nedeni Allah ile müstağni olmaktır, Allah’ın kula yetmesidir. Nitekim yüce Allah şöyle buyurmuştur: “Kim ahiretini düzeltirse Allah onun dünyasını düzeltir.”

1276 • TEFSİRİ KEBİR / TE’VİLÂT





14-Allah’ın kendilerine gazap ettiği bir topluluğu dost edinenleri görmedin mi? Onlar ne sizdendirler ne de onlardan. Bilip dururlarken yalan yere yemin ederler. 15-Allah onlar için şiddetli bir azap hazırladı. Gerçekten onların yaptıkları işler pek fenadır! 16-Yeminlerini bir kalkan yaptılar da Allah yolundan alıkoydular. Onlar için aşağılayıcı bir azap vardır. 17-Onları ne malları, ne de evlatları hiçbir surette Allah’dan olacak bir şeye karşı onları kurtaramaz. İşte onlar cehennem ashabıdırlar. Onlar orada ebedi kalacaklardır. 18-O gün Allah onları hepsini ba’seder de size yemin ettikleri gibi O’na da yemin ederler ve bir şey yaptıklarını sanarlar. Dikkat edin! Onlar yalancıların ta kendileridir. “Allah’ın kendilerine gazap ettiği bir topluluğu dost edinenleri görmedin mi? Onlar ne sizdendirler ne de onlardan.” Çünkü dostluk hemcinslikten ve uyumdan kaynaklanmıyorsa sabit ve hakiki olamaz. Eğer böyle bir dostluk olsa ortadan kalkması zorunlu olur. Aksi takdirde arkadaşlık ve dostluk yoluyla sirayet etmesinden kaçınmak gerekir. Böyle bir durum olmadığı halde dostluk olabiliyorsa bunun mutlaka bir menfaat veya lezzet gibi harici bir sebebi vardır. Bu sebep ortadan kalkınca da dostluk ortadan kalkar. Yani söz konusu sebep olmasa dostluk hiçbir surette olmaz. Bu yüzden onlar arasında dostluğun gereği olan husus nefyedilerek dostlukları nefyedilmiştir. “Onlar sizdendirler…” sizden de onlardan da değildirler çünkü yaptıkları yalnızca münafıklıktır. Her iki taraftan da gözüküp aslında iki taraftanda birine ait olmayıp içten ortada olanlara iki yüzlü olanlara münafık denir. 19-Şeytan onları istila edip etkisi altına aldı da onlara Allah’ın zikrini unutturdu. İşte bunlar şeytanın taraftarıdır. Dikkat edin! Şeytanın taraftarı, onlar hüsrana uğrayanların ta kendileridir. 20-Muhakkak ki Allah ve Rasulüne muhalefet edenler, işte onlar en aşağılık olanların arasındadırlar. “Şeytan onları etkisi altına aldı.” Yani vehmin etkisi altına girdiler. “kendilerine Allah’ı anmayı unutturdu.” maddi lezzetleri ve bedensel şehvetleri onlara çekici kılmak, dünyayı ve süslerini gözlerinde çekici kılmak suretiyle Allah’ı anmayı unutturdu. İşte bunlar; hizbu’ş şeytan (şeytanın taraftarları)dırlar.

MÜCÂDELE SURESİ • 1277

21-Allah: “Mutlaka Ben ve Resulüm galip geleceğim.” diye yazmıştır. Muhakkak Allah Kaviy’dir, Aziz’dir. 22-Allah’a ve O’nun Rasulü’ne iman eden bir toplumu, Allah ve O’nun Rasulü’ne düşman, muhalif olanlarla dostluk ettiğini, sevgi gösterdiğini göremezsin. Velev ki o muhalifler, babaları olsun, oğulları olsun, kardeşleri olsun, yahut aşiretleri olsun. İşte onların kalbine Allah, iman yazmıştır. Kendilerini katından bir ruh ile onları desteklemiştir. Ve onları içlerinden ırmaklar akan cennetlere sokacaktır. Allah onlardan razı olmuştur. Onlar da Allah’tan hoşnut olmuşlardır. İşte bunlar, Allah’ın tarafında olanlar (Hizbullah)dır. Dikkat edin! Kurtuluşa erecekler de bunlardır.. “Allah’a ve ahiret gününe inanan bir toplumun…göremezsin.” Yakini bir imanla inanan bir toplumun “babaları…da olsa…Allah’a ve Rasulüne düşman olanlarla dostluk ettiğini…” göremezsin. Çünkü sevgi ruhani bir olgudur. Yakine ulaştıkları, Hakkı ve ehlini tanıdıkları, kalpleri ve ruhları nefislerine ve cimriliklerine galip geldiği zaman, kendileriyle Hak ve Hakk ehli arasındaki ruhani sevgi ve hakiki uyum et ve kan buluşmasından ve yakınlığından kaynaklanan tabii sevgiyi siler götürür. Çünkü ruhani buluşma tabii buluşmadan daha şiddetli, daha güçlü, daha lezzetli ve daha saftır. “Onların kalbine Allah, iman yazmıştır…” ilk ve ezeli ahdi hatırlatan, ortaya çıkaran keşif ve yakini yazmıştır. “katından bir ruh ile onları desteklemiştir.” çünkü kutsi âlemle buluşmuşlardır. Veya zatın tecellisi nuruyla buluşmuşlardır. “onları…cennetlere sokacaktır.” üç cennete… “içlerinden ırmaklar akan” ilim, tevhid ve şeriat ırmakları akan cennetlere sokacaktır. “Allah onlardan razı olmuştur.” onların sıfatlarını kendi sıfatıyla ve tecelli nuruyla örtüp gidermek suretiyle onlardan razı olmuştur. “Onlar da Allah’tan hoşnut olmuşlardır.” Sıfatlarıyla bütünleşmek suretiyle ondan razı olmuşlardır. “İşte onlar, Allah’ın tarafında olanlardır.” Ona öne geçmiş kimselerdir. Ondan başkasına dönüp bakmazlar, aslında Ondan başkası için varlık da ispat etmezler. “Kurtuluşa erecekler de…onlardır.” mutlak kemale vahdete ulaşma başarısını gösterenler de sadece onlardır.

1278 • TEFSİRİ KEBİR / TE’VİLÂT

HAŞR SURESİ • 1279

HAŞR SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Semavat’da ne var ise arz’da ne var ise hepsi Allah’ı tesbih etmektedir. O, Aziz’dir Hakîm’dir. 2-Ehli Kitab’dan küfredenleri ilk sürgünde yurtlarından çıkaran O’dur. Siz onların yurdlarından çıkacaklarını zannetmemiştiniz. Onlar da kalelerinin Allah’dan gelenden kendilerini koruyacağını zannetmişlerdi. Allah onlara hiç ummadıkları yerden geldi ve O, kalblerine korku düşürdü. Kendi elleriyle ve mü’minlerin elleriyle evlerini tahrib ediyorlardı. Ey akıl sahibleri artık ibret alın! 3-Eğer Allah onlara sürgünü yazmış olmasaydı kendilerine mutlaka dünyada azap ederdi. Ahirette ise onlara ateş azabı vardır. 4-Çünkü onlar, Allah ve O’nun Rasulüne karşı geldiler, muhalefet ettiler… Kim Allah’a karşı olursa muhakkak ki Allah çok şiddetli azab sıkıntısı veren (Şedîdu’-ikab)dır. 5-Herhangi bir hurma ağacını kestinizse, yahut onu kökü üzerine dikili bıraktınızsa; Allah’ın izni iledir ve O, fasıkları perişan edeceği içindir. 6-Allah’ın onlardan Rasulü’ne vereceği ganimete gelince, siz ona ne at koşturdunuz, ne de deve bindiniz. Lakin Allah Rasullerini dilediği kimsenin üzerine musallat eder. Allah her şey üzerine Kadîr’dir. 7-Allah’ın fetih edilen beldelerin halkından Rasulüne verdiği ganimet, Allah’a, Rasulü’ne, akrabasına, yetimlere, miskinlere, yolda kalmış kimselere aittir. Ta ki o mal sizden yalnız zenginlerin arasında dolaşan bir güç olmasın. Rasul size ne verdiyse onu alın, size ne yasakladıysa ondan da sakının. Allah’tan sakının. Muhakkak Allah çok şiddetli azap sahibidir. 8-O yurtlarından ve mallarından çıkarılmışlar, Allah’tan bir fazlı ihsan ve rıza isteyenler, Allah ve O’nun Rasulüne yardım eden fakir muhacirlerindir ki, işte onlar, sadık olanların ta kendileridir.

1280 • TEFSİRİ KEBİR / TE’VİLÂT

“ …O, kalplerine korku düşürdü.” Onlara kahır nazarıyla baktı. Bunu hak ettikleri için de etkilendiler. Çünkü sevgili Rasule muhalefet etmiş, Onun karşısında yer almış, Ona zıt bir tutum benimsemişlerdi. Ayrıca kalplerinde şüphe vardı. Sonra kendi durumlarına dair açık bir delile ve rablerinden gelen apaçık bir bilgiye de sahip değillerdi. Eğer yakin ehli olsalardı yüreklerine korku düşmezdi. Şayet Rasulü yakin nuruyla tanıyıp Ona iman etselerdi Ona muhalefet etmezlerdi. “Rasul size ne verdiyse onu alın, size ne yasakladıysa ondan da sakının.” Çünkü Rasul, Allah ile tahakkuk etmiştir. Bu yüzden onun emrettiği her şey Allah’ın emri, yasakladığı her şey de Allah’ın yasağıdır. Çünkü yüce Allah Onun hakkında şöyle buyurmuştur: “O, arzusuna göre de konuşmaz. O (bildirdikleri) vahyedilenden başkası değildir.” (Necm, 3.4) “ …fakir muhacirlerindir…” nefis makamını terk eden, ondan arınan ve hicret edenlerindir. “ …uzaklaştırılmış…” Allah onları çıkarmıştır. Çünkü nefisleriyle çıkmış olsalardı, onunla ve terk ve tecriti görmekle perdelenmiş olacaklardı. Böylece kendini beğenme perdesiyle birlikte nefis makamına yerleşeceklerdi. Bu ise en şiddetli günahlardan biridir. “yurtlarından ve mallarından…” vatanlarından ve alışkanlıklarından, yani nefislerinin sıfatlarından ve malumatlarından uzaklaştırılmış… “Allah’tan lütuf…dileyen…” ilimler ve ahlaki faziletler ve “rıza…” sıfat tecellileri nurlarından üstün haller ve bağışlar dileyen, “Allah’ın dinine ve Rasulüne yardım eden” yakinleri güçlü olduğu için canlarını feda ederek Allah’a ve Rasulüne yardım eden fakir muhacirler içindir. “İşte doğru olanlar bunlardır…” yakini iman hususunda sadık olanlar onlardır. Çünkü yapıp ettikleri iddialarını doğrular niteliktedir. Yakinin varlığının işareti, etkisinin bedensel organların faaliyetlerinde zuhur etmesidir. Öyle ki bu organların hareketleri ancak şahit oldukları ilme uygun olarak gerçekleşir. 9-Medine’yi yurt edinmiş ve gönüllerine iman yerleştirmiş olan kimseler, daha önceden kendilerine göç edip gelenleri severler. Onlara verilenlerden dolayı içlerinde bir rahatsızlık hissetmezler. Kendileri zaruret içinde bulunsalar bile onları kendilerine tercih ederler. Kim nefsinin cimriliğinden korunursa, işte onlar kurtuluşa erenlerdir. “ …Medine’yi yurt edinmiş ve gönüllerine imanı yerleştirmiş olan kimseler…” asli karargâhı, yani ilk fıtratı ve imanın mahalli ve vatanı olan ilk ahdi yurt edinmiş kimseler. Bunların birlikte zikredilmesi bu

HAŞR SURESİ • 1281

yüzdendir. Çünkü nefis gurbet yurdudur. “Daha önceden…” muhacirlerin gurbet yurdu olan nefisten asli karargâha hicret etmelerinden önce. Çünkü burası onların yurtlarından önce gelen asli yurttur. Bu yüzden Rasulullah (s.a.v) “Vatan sevgisi imandandır.” buyurmuştur. Şu halde onlar fıtrat makamından aşağı düşmeyen, varlıkta nefisle perdelenmeyen, bulanıklaşan veya değişen, sonra seyru süluk ile fıtratın saflığına geri dönen öncekilerin aksine fıtratın saflığı üzere kalan kimselerdir. “Kendilerine göç edip gelenleri severler…” çünkü aralarında fıtratın saflığı bakımından hemcinslik vardır, asli uyum tahakkuk etmiştir ve vefa olarak kendini gösteren hakiki yakınlık gerçekleşmiştir. Dinde ve kardeşlikte uyum göstererek ilk ahdi hatırlamışlardır. “Onlara verilenlerden dolayı içlerinde bir rahatsızlık hissetmezler.” Muhacirlere verilen paylardan rahatsız olmazlar. Çünkü kalpleri nefsin hastalıklarından beridir, hırs etkenlerinden arınmıştır, paylara düşkünlük illetinden temizlenmiştir, paylaşımı, taksimatı içine sindirmiştir. “Onları kendilerine tercih ederler…” çünkü arınmışlardır, kutsi tarafa yönelmişlerdir ve pislik maddelerinin üstüne çıkmışlardır. Onlardaki fazilet ise fıtratın gerektirdiği zati bir durumdur. Hakikât kardeşlerine ve tarikat yarenlerine aşırı bir sevgi beslerler. “Kendileri zaruret içinde bulunsalar bile…” arkadaşlarını kendilerine tercih etmeleri, onlara öncelik vermeleri yiğitliklerinden, kemal derecesine ulaşmış kişiliklerinden, tevhitlerinin gücünden, nefsin payından sakınmalarından, külli talepler zevkini bulduktan sonra cüzi isteklere yeniden dönmenin korkusundan ileri gelmektedir. “Kim nefsinin cimriliğinden korunursa…” Allah’ın koruması ve dayanak olmasıyla kendini nefsin cimriliğinden kim muhafaza ederse… Çünkü nefis her kötülüğün barınağı, her aşağılık sıfatın sığınağı, her pisliğin ve alçak ahlakın yurdudur. Cimrilik de nefsin hamurunda yoğrulmuş karakterlerinden biridir. Çünkü her zaman süfli cihete bakar, cüzi hazlara sevgi besler. Nefis yok olmadıkça cimrilik yok olmaz. Ama Allah’ın korumasıyla bu hastalıklardan ve kötülüklerden masum olan kimselere gelince “işte onlar kurtuluşa erenlerdir.” kalbi kemalatları sayesinde kurtulan kimselerdir. 10-Bunların arkasından gelenler: Ey Rabbimiz! Bizi ve bizden önce gelip geçmiş imanlı kardeşlerimizi bağışla mağfiret et. Kalplerimizde kin bırakma. Rabbimiz! Şüphesiz ki sen çok Rauf’sun, Rahiym’sin.

1282 • TEFSİRİ KEBİR / TE’VİLÂT

“Bunların arkasından gelenler…” fıtrata hicret edenlerden sonra gelenler. Süluka ve nefis menzillerini kat etmeye başlayanlar yalvararak ve muhtaçlık lisanıyla şöyle derler: “Rabbimiz! Bizi…bağışla.” Rezillik heyetlerini ve nefis sıfatlarını kalp nurlarıyla ört. “Ve bizden önce gelip geçmiş imanlı kardeşlerimizi…” sıfatların zuhurundan kaynaklanan telvin günahlarını ve hidayetten sonraki sapıklıkları bağışla. “Kalplerimizde…kin bırakma.” Kalplerimizin vahşi ve şeytani heyetlerle perdelenmesine ve bu heyetlerin kalplerimize kök salmasına izin verme. “Rabbimiz! Şüphesiz ki sen Rauf’sun…” çok şefkâtlisin bu heyetleri sıfat nurlarıyla örtersin. “Rahiym’sin” Çok merhametlisin; kemalat bahşederek, tecellileri göstererek merhamet edersin. 11-Münafıklık yapanları görmedin mi? Ehli kitab’tan kâfir olan kardeşlerine dediler ki: “Eğer siz yurdunuzdan çıkarılırsanız mutlaka biz de sizinle beraber çıkarız ve sizin hakkınızda hiçbir vakit kimseye itaat etmeyiz. Eğer sizinle savaşırlarsa mutlaka size yardım ederiz.” Allah onların durumuna şahittir ki, şüphesiz onlar yalancıdırlar. 12-And olsun, onlar çıkarılsalar onlarla beraber çıkmazlar ve and olsun, onlara savaş açılırsa yardım etmezler. And olsun eğer onlara yardım etseler mutlaka arkalarını dönüp kaçarlar. Sonra yardım da olunmazlar. 13-Onların içlerinde size karşı duydukları korku, Allah’a olan korkularından daha şiddetlidir. Gerçekten bu onların, anlayışsız bir kavim olmasındandır. 14-Onlar toplu halde size karşı savaşamazlar. Ancak tahkim edilmiş kalelerde, yahut duvar arkalarında savaşırlar. Kendi aralarındaki savaşları ise çetindir. Sen onları derli toplu sanırsın, halbuki kalpleri darmadağınıktır. Bu onların aklını kullanmayan bir topluluk olmalarındandır. “Onların içlerinde size karşı duydukları korku, Allah’a olan korkularından daha şiddetlidir.” Çünkü Allah’ı bilmemeleri, O’nu tanımamaları yüzünden halkı Hakk’a karşı bir perde olarak edindiler. Eğer Allah’ı bilip tanısalardı O’ndan başka müessir olmadığını bilir, O’nun azametini ve kudretini hissederlerdi. Geride mahlukat için bir azamet, bir tesir ve kudret kalmazdı. Nitekim, Emirülmüminin Ali (a.s) şöyle buyurmuştur: “Yaratıcıyı yüceltmen mahlukatı gözünde küçültür.”

HAŞR SURESİ • 1283

“Kendi aralarındaki savaşları ise çetindir.” Çünkü orada Allah’ın kahrıyla kahredilmiş değildirler. Rasul’ün kahrının gölgesi ve heybeti, nefsinin kutsi âlemle bütünleşmesinden dolayı nurlanıp destek görmesinin nurunun aksi üzerlerine düşmemiştir. “Sen onları derli toplu sanırsın.” Çünkü görünürde müttefiktirler. “Halbuki kalpleri darmadağınıktır.” Çünkü tevhit nurundan kaynaklanan hakiki birliktelik duygusu yoktur kalplerinde. Kalpleri süfli şeylere bağlı olduğu için de türlü etkenlerin cazibesine kapılır. Hak’tan ayrılıp batıla bağlanır. Bunun nedeni de çokluk sayesinde vahdetten perdelenmiş olmalarıdır. “Çünkü onlar aklını kullanmayan bir topluluktur.” Akıllarını kullansalardı ilmi tevhit yolunu seçer, vehim mahiyetli türlü yollardan uzak dururlardı. Çünkü aklın yolu birdir; buna karşılık vehim şeytanının yolları çeşit çeşittir. Kalplerin ayrılığı kararlılığı kırar, kuvveti zayıflatır. 15-Onların hali kendilerinden yakın vakit öncekilerin hali gibidir ki, onlar yaptıkları işlerin vebalini tattılar ve onlara elim bir azap vardır. 16-Tıpkı şeytanın ibretlik durumu gibidir… O vakit insana: “Kâfir ol.” Demişti. Vaktaki o da küfredince dedi: Gerçekten ben senden uzağım. Gerçekten ben alemlerin Rabbi Allah’dan korkarım. 17-Sonra ikisinin de akıbeti cehennemde ebedi olarak kalmak olmuştur. İşte bu, zalimlerin cezasıdır. “…Tıpkı şeytanın durumu gibidir.” Onların münafık olan kardeşlerinin durumu, yoldan çıkarmak bakımından şeytanın durumu gibidir. Yani insani vehim gibidir. Çünkü fıtrat üzere olan insana maddi lezzetleri ve bedensel şehvetleri süslü gösterir, hevasına uyarak akla muhalefet etmeye ve tabiatla perdelenmeye, böylece en aşağılık durumlara düşmeye teşvik eder. Ama insan Hak’tan perdelenip, nefis karanlığına gömülünce, ondan ayrı olarak bazı anlamları idrak ettiği, akli ufka yükselmek suretiyle Hak tarafına yakınlaştığı, bazı İlahi sıfatlara muttali olduğu, azamet ve kudretin, rububiyet nurlarının bazı eserlerini idrak etmekten dolayı korkuya kapıldığı için, aşağılık duruma düşen insandan teberri eder. Ama sonuçta ikisi de ateştedir. Çünkü her ikisi de tabiattan ayrılmayan cismanilerdir. Tabiatın ateşi ise çeşit çeşittir, türlü elemleri vardır. “İşte bu, zalimlerin cezasıdır.” Onlar ibadeti layık olmayan cihete yöneltirler. Heva putuna ve beden tağutuna taparlar. Hevalarını ilah edinirler.

1284 • TEFSİRİ KEBİR / TE’VİLÂT

18-Ey iman edenler! Allah’dan ittika edin! Herkes, yarın için ne hazırladığına bir baksın.! Allah’tan ittika edin! Allah yaptıklarınızdan haberdardır. 19-Şu Allah’ı unutan kimseler gibi olmayın ki, bu yüzden Allah da onlara kendilerini unuturdu. İşte onlar fasıkların ta kendileridir. “Ey iman edenler!” Gaybi ve taklidi imanla inananlar. “Allah’dan ittika edin!..” korkun, sakının ve günahlardan, kötülüklerden ve rezilliklerden uzak durun, iyilikler, itaatler ve erdemler edinin. “Herkes, yarın için ne hazırladığına baksın.” Ölümden sonra işe yarayan salih amellerden neler işlediğine baksın. “Allah’dan ittika edin!” arazlarla ve gayelerle perdelenmekten sakının ve Hakk’ı şehevi arzuların aracı kılma hususunda Allah’tan korkun. Çünkü Allah, yaptıklarınıza Habir’dir.” Amellerinizden ve niyetlerinizden haberi vardır ve sizi bunlara göre cezalandıracak veya ödüllendirecektir. Nitekim Rasulullah (s.a.v) şöyle buyurmuştur: “Herkese niyet ettiği vardır.” Ya da kastedilen anlam şudur: Ey hakiki imanla inananlar! Kendi fiilleriniz ve sıfatlarınızda O’ndan perdelenme hususunda Allah’tan korkun. “Herkes, yarın ne hazırladığına baksın.” küçültücü amel ve sıfat olarak neler hazırladığına baksın. Çünkü bunlar engelleyici perdelerdir, reddedilmiş, yerilmiş araçlardır. “Allah’tan ittika edin!…” varlık kalıntılarının ve telvinlerin bulunması hususunda Allah’tan korkun. Çünkü “Allah, yaptıklarınızdan haberdardır.” Hem nefislerinizle yaptıklarınızı, hem de nefislerinizle değil, kendisiyle yaptıklarınızı bilir. Şu…“Allah’ı unutan…kimseler gibi olmayın.” Cismani şehvetlerle perdelenmek ve nefsani lezzetlerle meşgul olmak suretiyle Allah’ı unutan “ ve bu yüzden Allah’ın da onlara kendilerini unutturduğu” öyle ki nefsi bedenden, bedenin terkip ve karışımından ibaret sanıp kutsi cevheri, nurani ve fıtri özü akıllarından çıkaran kimseler gibi olmayın. “Onlar fasıkların ta kendileridir..” yoldan çıkan kimselerdir. Onlar dosdoğru ve sağlam olan dinden çıkmışlardır. Yani Allah’ın insanların yaratılışlarının temeli kıldığı fıtratın dışına çıkmışlardır. Hainlik ettiler, kalleşçe davrandılar, casusluk ettiler, Allah’a verdikleri sözü bir kenara bıraktılar, arkalarına attılar, böylece büyük bir hüsrana uğradılar. 20-Nar ashabı ile cennet ashabı bir olmaz. Cennet ehli, muradlarına erenlerdir.

HAŞR SURESİ • 1285

“ …Bir olmaz…” kalleş ve hain olan “nar ashabı…” cehennem ehli insanlarla, hakiki varlığa erişmiş, muttakiler ve ahitlerine bağlı kalan “cennet ehli olan” müminler bir olmazlar. “Cennet ashabı…” yani cennete ehil olanlar, “muradlarına erenlerdir.” isteklerine erişen, kurtuluşa erenlerdir. Hüsrana uğrayanlara gelince, onlar aşırı gafletlerinden ve temyiz melekelerini yitirmiş olmalarından dolayı adeta cennet ile cehennemi birbirinden ayıramıyorlar. Yoksa temyiz melekeleri gereği bilirlerdi. 21-Şayet bu Kur’ân’ı bir dağa indirmiş olsaydık, derhal onu Allah haşyetinden huşu ederek paramparça olmuş görürdün. İşte biz bu misalleri düşünsünler diye veriyoruz. “…Bir dağa…” yani kalpleri etkilenmemek ve kabul etmemek hususunda taştan daha katıdır. Çünkü Allah’ın kelamı “Kur’ân” etkileme bakımından öyle bir düzeydedir ki bundan öte bir etkileme tasavvur etmenin imkânı yoktur. Öyle ki Allah’ın kelamının bir dağa indirildiği farz edilse, dağ derhal huşu duyar haşyete düşer ve paramparça olmak suretiyle etkilenirdi. 22-O, kendinden başka ilah olmayan Allah’dır. Gaybı ve şehadeti bilendir. O, Rahman’dır. Rahiym’dir. O, öyle Allah’tır ki, kendisinden başka hiçbir ilah yoktur. İslam, cem ve tafsil üzerine bina edildiği için, bu cümle tekrarlar arasında sıkça yer almıştır. Yani varlıkta “O, kendinden başka ilah olmayan Allah’dır.” şeklinde cem ifade edilmiştir. Sonra tafsile yer verilmiştir: “Gaybı ve şehadeti bilendir.” Görülmeyeni ve görüleni bilendir. Bilmek, tafsilin başlangıcıdır. Çünkü, Allah’ın bilmesi hakikâtleri ve mahiyetlerin aynlerini, yani mahiyetlerin suretlerini gayp âleminde, varlıklarını da şehadet (görünür) âlemde alimliğinden dolayı cem aynında temyiz etmesidir. Ki bunlar ayniyle maddi mazharlarda zuhur etmişlerdir. Ama intikal etme anlamında değil, bilakis zahir ve batın olma anlamında. Tıpkı bilinen bir suretin yazı aracılığıyla kâğıt üzerinde zuhur etmesi gibi. Şu halde zahir olan her şey, O’nun ezeli ilmiyle, ilminde zahir olmuştur. “Rahmandır”, O, esirgeyendir, başlangıç itibariyle mahiyetlerin varlıklarını ve nevi suretlerini mazharlara bahşeder. “Rahiymdir” Bağışlayandır, son itibariyle kemalatlarını bahşeder. 23-O, kendinden başka ilah olmayan Allahdır. Melikdir. Kuddus’dur. Selam’dır. Mü’min’dir. Muheymin’dir. Azîz’dir. Cebbar’dır, Mütekebbir’dir. Allah, müşriklerin ortak koştukları şeylerden münezzeh olan Subhan’dır.

1286 • TEFSİRİ KEBİR / TE’VİLÂT

Ardından, zati tevhit cem itibariyle bir daha tekrarlanıyor… “O, kendinden başka ilah (vücud) olmayan Allahdır.” Amaç, bu çokluğun sıfatların tafsili itibariyle izafi olduğunu açıklamaktır. Çünkü biz O’nun zati vahdeti içinde ondan sonra sayılan izafiler ve selbiyat gibiyiz. “Melik”dir. O, mülkün sahibidir, mutlak zengindir, her şey O’na muhtaçtır. Her şeyi hikmet esaslı bir düzen ve tertip içinde idare eder, ki bundan daha tam ve daha mükemmel bir varlık mümkün değildir. “Kuddus”dur, Eksiklikten münezzehtir. Maddeden, bütün sıfatları itibariyle her türlü imkân şaibesinden beridir. Dolayısıyla, sıfatlarından hiçbiri bilkuvve ve sadece bir vakitte var olamaz. “Selam”dır, Selamet verendir, acizlik gibi noksanlıklardan beridir, mü’minlere yakınlık halini oluşturandır. “Mü’min”dir, emniyete kavuşturandır, üzerlerine huzur ve sekine indirmek suretiyle yakin ehline güven verendir. “Muheymin”dir, gözetleyip koruyandır, emniyete kavuşturduğu kimseleri emniyet hali üzere her türlü korkudan emin kılıp koruyandır. “Azîz”dir, üstündür, kuvvetlidir. Her şeye ve herkese galip gelir; asla mağlup edilmez. “Cebbar”dır, istediğini zorla yaptırandır, herkesi istediğini yapmaya mecbur kılar. “Mütekebbir”dir. Büyüklükte eşi olmayandır, bir başkasının ulaşamayacağı, varlıkta hiçbir şeyin yakınına varamayacağı her şeyi aşkın varlıktır. Allah, müşriklerin ortak koştukları şeylerden münezzeh olan Subhan’dır. Allah, müşrik olan kimselerin ortak koştukları her şeyden münezzehtir. müşriklerin, isimlerinden ve sıfatlarından zahir olmasını dilediğini mazharlarda göstermeye güç yetiren yaratıcıdan başka olarak varlık atfedip ispat ettikleri şeylerden münezzehtir. 24-O, Halık, Bari, Musavvir olan Allah dır ki; en güzel isimler (esmau’l husna” O’nundur. Semavatta ve Arzda ne varsa O’nu tesbih eder, O, Azizdir, Hakiymdir. “O, Halık”, takdir ederek, yaratan, var edendir, “Bari”, varlıkları zatının aynında farklı heyetlerle ayıran, bazısını bazısından farklı kılandır. “Musavvir” Şekil verendir, sonsuz manaların, tafsilatların suretlerine sıfatlarının mazharları şeklini verendir. “…O’nundur…” şu “ en güzel isimler…” mahlukat suretlerinde zahir olan, şekil veren, eşsiz var edilen varlıkların içinde batın olan, gaybe dahil bulunan en güzel isimler (esmalar) O’nundur. Ki zatı isimlerinin ve sıfatlarının lisanında tenzih edilsin. Semavatta ve Arzda ne varsa O’nu tesbih eder… Allah, doğrusunu herkesten daha iyi bilir. O, Azizdir, Hakiymdir.

MÜMTEHİNE SURESİ • 1287

MÜMTEHİNE SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Ey iman edenler! Benim de düşmanım, sizin de düşmanınızı dostlar edinmeyin. Onlar, size Hakk’dan geleni inkar etmişlerdir ve Rasulü ve sizi ‘Rabbiniz olan Allah’a iman ediyorsunuz’ diye çıkarıyorlar ki siz onlara gizli muhabbet besleyerek teşvik ediyorsunuz. Eğer sizler benim yolumda, rızam uğrunda cihat için çıktınızsa ki, onlara sevginizi gizliyorsunuz… Halbuki ben, sizin gizlediklerinizi de, açıkladıklarınızı da bilirim. Sizden kim bunu yaparsa, artık hak yolun ortasından sapmış olur. Allah’ın düşmanı, Allah’a verdiği söze, Allah’ın ahdine muhalefet eden, kalbini O’nun tarafından çeviren kimsedir. Bu kimse başkasını sevmek suretiyle zorunlu olarak da müşriktir. Aynı zamanda Allah’tan başkasını olumsuzlayan bütün muvahhitlerin de düşmanıdır. Çünkü muvahhit ve müşrikin her biri o esnada ayrı bir tepede durur. Bu yüzden “benim de düşmanım, sizin de düşmanınız…” buyurmuştur. Ayrıca “gizli muhabbet besleyerek…” ifadesiyle de aralarındaki dostluğun arazi olduğuna işaret etmiştir. Sonra aralarında zati uyumun, uyum ve hemcinsliğin bulunma ihtimalini her açıdan olumsuzlayarak bu dostluğun zati olmasının imkânsız olduğunu şöyle açıklamıştır: “…Onlar…inkâr etmişlerdir…” Ardından böyle bir dostluğun ancak hemcinslik ve şirke meyletme halinde gerçekleşebileceğine işaret etmiştir. Eğer böyle bir dostluk gerçekleşirse, bu demektir ki mutlaka hemcinslik ve şirke meyil mevcuttur. Buna da “Sizden kim bunu yaparsa hak yolun ortasından… “ doğru yoldan sırat-ı mustakiym’den “sapmış olur.” ifadesiyle işaret etmiştir. Yani vahdet yolundan çıkar.

1288 • TEFSİRİ KEBİR / TE’VİLÂT

Sonra arızi dostluğu tahkik ehlinin tercih etmesinin caiz olmadığını beyan etmiştir. Çünkü, arızi dostluğu gerektiren şey fani şeylerdir ve bunların yararı ancak dünyada devam eder. Akıllı bir kimsenin fani olanı değil kalıcı yani baki şeyleri seçmesi gerekir. 2-Eğer onlar sizi yakalarsa size düşman kesilirler, sizlere ellerini ve dillerini kötülükle uzatırlar ve küfretmenizi çok arzu ederler. 3-Ne yakınlarınız ve çocuklarınız size asla fayda vermezler. Kıyamet günü aranızı ayırır. Allah yaptıklarınıza Basir’dir. 4-Sizin için İbrahim ve beraberindekilerde güzel bir örnek vardır. O vakit kavimlerine: “Muhakkak biz sizin Allah’tan başka kulluk yaptıklarınızdan beriyiz. Sizi inkâr ediyoruz. Sizinle bizim aramızda ebediyen düşmanlık ve kin oluştu… Allah’a O’nun Tek’liğine iman edinceye kadar.” Ancak İbrahim’in babasına: And olsun senin için mağfiret dileyeceğim ancak sana Allah’dan hiçbir şeye gücüm yetmez… demesi müstesna. Ve: “Ey Rabbimiz! Ancak sana dayandık, sana yöneldik ve dönüş de ancak sanadır…” 5- “Ey Rabbimiz, bizi inkar edenler için deneme konusu kılma. Bize mağfiret eyle Rabbimiz! Muhakkak sen Azîzsin, Hakîmsin.” 6-And olsun onlarda sizin için, Allah’ı ve ahret gününü umanlar için güzel bir örnek vardır. Kim yüz çevirirse bilsin ki O Allah Ğanîdir, Hamîddir. “…Yakınlarınız ve çocuklarınız size fayda vermezler…” yani yararlanmak için gerçek düşmanın dostluğunu tercih edenlerinize bu dostluğun bir yararı olmaz. Çünkü küçük kıyamet sizi ebedi olarak birbirinizden ayırır. Bunun nedeni de ölümden sonra aranızda sürecek hakiki bir bağın bulunmamasıdır. “Kıyamet günü…aranızı ayırır.” sözünün anlamı budur. Yani Allah, kıyamet günü sizinle yakınlarınızı ve çocuklarınızı ayırır. Nitekim, şöyle buyurmuştur: “İşte o gün kişi kardeşinden, annesinden, babasından, eşinden ve çocuklarından kaçar.” (Abese, 34) Ardından, yüce Allah daha önce gelmiş geçmiş hakiki muvahhit İbrahim (a.s) ve ashabını örnek almak suretiyle tevhit yolunu onlara öğretiyor: “And olsun, senin için mağfiret dileyeceğim.” Yani senin için, sıfatlarının ve kötü amellerinin İlahi nurla silinmesini dileyeceğim. “ …Hiçbir şeye…gücüm

MÜMTEHİNE SURESİ • 1289

yetmez.” Talep etmekten başka. Ama bunun var olmasına gelince, o, Allah’ın dilemesine ve inayetine bağlıdır. Nitekim, yüce Allah şöyle buyurmuştur: “Sen sevdiğini hidayete erdiremezsin; bilakis, Allah dilediğine hidayet verir.” (Kasas, 56) “Rabbimiz! Ancak sana dayandık.” Senin fiillerini müşahede ederek kendi fiillerimizden sıyrılmak suretiyle sana dayandık. “Sana yöneldik…” senin sıfatlarını bilip gözlemleyerek kendi sıfatlarımızı sildik. “Dönüş de ancak sanadır.” Zatlarımızın ve varlıklarımızın senin zatında fena bulmasıyla dönüşümüz sanadır ve bu, eksiksiz, tam tevhittir. “Rabbimiz! Bizi, inkâr edenler için deneme konusu kılma.” Biz onlardan korkmuyoruz, onların bir etkisinin ve varlığının olduğunu düşünmüyoruz; ama biz senin azabından affına sığınıyoruz ki, bizi onlar aracılığıyla cezalandırma, işlediğimiz kötülüklerden ve sıfatlarımızın zuhur etmesinden dolayı bizi onların eliyle sınavdan geçirme. “Bize mağfiret eyle…” bizleri bağışla, aşırılıklarımızın günahlarını afv ederek bağışla, ceza verme. “Rabbimiz! Muhakkak sen Azîzsin..” Yegâne galip, ancak sensin. Bizi onlar aracılığıyla cezalandırma ve onların baskısını üzerimizden kaldırma, onları ezip kahretme gücüne sahipsin. “Hakîmsin.” Hikmet sahibi, sensin. Allah iki şeyden birini ancak hikmet gereği yapar ve seçer. Ardından, İbrahim ve ashabını örnek almanın zorunluluğu bir kez daha vurgulanıyor. Ümit ve kemal beklentisi makamında tevhidin başında olanlar için “And olsun onlarda sizin için, Allah’ı ve ahret gününü umanlar için güzel bir örnek vardır.” İbrahim’in örnekliği bir kez daha dile getiriliyor…Kim yüz çevirirse bilsin ki O Allah Ğanîdir, Hamîddir. 7-Olur ki Allah sizinle düşman olduklarınız arasında yakında bir dostluk meydana getirir.” … Allah Kadîr’dir, Allah Ğafur’dur, Rahîm’dir. 8-Allah, din hususunda sizinle savaşmamış ve sizi yurtlarınızdan çıkarmamış kimselere iyilik etmenizi onlara adaletli davranmanızı yasak etmez. Muhakkak Allah adaletli olanları (muksitleri) sever. 9-Allah sizi ancak din hususunda sizinle savaşan, sizi yurtlarınızdan çıkaran ve çıkarılmanıza yardım eden kimselerle dost edinmenizi size yasak eder. Kim onlarla dost olursa işte onlar zalimlerin kendileridir.

1290 • TEFSİRİ KEBİR / TE’VİLÂT

10-Ey iman edenler! Size mü’min kadınlardan muhacir olarak gelirlerse onları imtihan edin. Allah onların imanlarını pekala bilir. Onların mü’min olduklarını anlarsanız onları kâfirlere tekrar vermeyin. Onlar kâfirlere helâl değildir, kâfirler de onlara helâl değildir. Ve sarf ettikleri mehirleri onlara verin. O kadınları mehirlerini verdiğiniz zaman kendinize nikah etmenizde günah yoktur. Kâfir olan kadınları nikahınız altında tutmayın, ancak onlara verdiğiniz mehirleri isteyin… Kâfirler de sarf ettikleri mehirleri istesinler. İşte Allah’ın hükmü budur. Aranızda O hüküm veriyor. Allah her şeyi bilen (Alîm)dir, hikmet sahibi (Hakîm)dir. 11-Eğer sizin eşlerinizden biri kâfirlere kaçarsa siz de savaş ganimeti almışsanız eşleri gitmiş olanlara sarf ettikleri mehir kadar verin. Allah’a iman etmiş mü’minlerdenseniz O, Allah’dan ittika edin! 12-Ey Hatemun’nebî ! Mü’min kadınlar Allah’a hiçbir şeyi ortak koşmamak, hırsızlık yapmamak, zina etmemek, evlatlarını öldürmemek, elleri ile ayakları arasında bir bühtan uydurup getirmemek, iyilik konusunda sana isyan etmemek üzere sana biat etmeye gelirler ise biatlerini kabul et. Onlar için Allah’tan mağfiret dile. Muhakkak Allah, Ğafur’dur, Rahîm’dir. 13-Ey iman edenler! Allah’ın gadab ettiği bir kavimle dost olmayın! Onlar, onlar ahretten ümitlerini kesmişlerdir, kabir ehli olan kâfirlerin meyus olmaları gibi yese düşmüşlerdir. “Olur ki Allah sizinle düşman olduklarınız arasında yakında bir dostluk meydana getirir.” düşmanlığı gerektiren küfrü ortadan kaldırmak suretiyle aranızda dostluk oluşturur. Çünkü perdelenmişlik fıtri bir durum değildir; bilakis iman asli fıtratın gereğidir ve sevgiyi oluşturur. Küfür tabiat örtüleri altında yaşamaktan ve tabiata dalmaktan dolayı perdelenmişlikten kaynaklanır. “Allah, Kadir’dir” bu perdeyi kaldırma gücüne, kudrete sahiptir . Perde kalkınca zati tevhit nuru sayesinde ve imani kardeşlik gereği olarak hakiki sevgi zuhur eder. “Allah Ğafur’dur”… çok bağışlayandır, sıfatlarının nuru aracılığıyla karanlık ve perdeleyici heyetleri örter. “Rahîm’dir…” Çok esirgeyendir, eksiklik ehline merhamet eder, kemalini bahşederek eksiğini kapatır. Çünkü “Şüphesiz Allah, adaletli olanları sever.” Adalet sevginin, sevgi de vahdetin gölgesidir. Bu yüzden adalet bir mazharda zuhur ettiğinde mutlaka önce Allah’ın sevgisi oraya taalluk etmiştir. Çünkü zat olmayınca gölge de olmaz. Allah doğrusunu herkesten daha iyi bilir.

SAFF SURESİ • 1291

SAFF SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Semavatta ve Arzda ne varsa Allah’ı tesbih etmiştir. O Azîz’dir, Hakîm’dir. 2-Ey iman edenler! Yapmayacağınız şeyleri niçin söylüyorsunuz?” 3-Yapmayacağınız şeyleri söylemeniz, Allah indinde büyük bir nefret olmuştur. “Ey iman edenler! Yapmayacağınız şeyleri niçin söylüyorsunuz?” Hakiki imanın ayrılmaz gereklerinden biri doğru sözlülük ve kararında sebat etmektir. Fıtratın saf olması ve varolmanın şaibelerinden beri olması doğruluğu ve kararda sebatı kaçınılmaz kılar. “Yapmayacağınız şeyleri niçin söylüyorsunuz?” ifadesiyle yalan söylemenin ve sözünden dönmenin kastedilmiş olması muhtemeldir. Dolayısıyla, iman iddiasında bulunan bir kimsenin, imanın hükmü gereği bu iki özellikten uzak durması zorunludur. Aksi takdirde, imanının hakikâtinden söz edilemez. Bu yüzden, yüce Allah şöyle buyurmuştur: “Yapmayacağınız şeyleri söylemeniz, Allah katında büyük bir nefretle karşılanır.” Çünkü yalan söylemek, imanın kemali şöyle dursun, ilk aşamalarından biri olan yiğitliğe dahi aykırıdır. Asli iman, ilk fıtrata ve dosdoğru (kayyim) dine dönmekten ibarettir. Bu da bütün türleriyle erdemlere sahip olmayı gerektirir ve bunların en aşağı derecesi de yiğitliği gerektiren iffettir, yüzsüzlük etmemektir. Yalancının da kişiliği, yiğitliği olmayacağı için hakiki imanı da olmaz. Yalancının kişiliği, yiğitliği olmaz dedik, çünkü konuşma, muhataba lafızla delalet edilen anlamı bildirmekten ibarettir. İnsanı başka canlılardan ayıran özelliği konuşmadır. Eğer verilen haber gerçekle örtüşmezse konuşmanın anlamı ve faydası gerçekleşmemiş, dolayısıyla bu konuşmayı yapan kişi de insanlıktan çıkmış olur. Çünkü olmayan şeyin olduğuna inanmak gibi gerçekle örtüşmeyen bir şeyi ifade etmiştir. Böylece şeytanlığın alanına girmiştir. Bu yüzden, istidadını boşuna zayi ettiği, istidadının karşıtı olan özellikleri edindiği için Allah katında büyük bir nefreti, gadabı hak etmiştir. Aynı durum, sözünde durmamak için de geçerlidir. Çünkü sözünde durmamak yalana yakın bir özelliktir. Öte yandan alınan kararın

1292 • TEFSİRİ KEBİR / TE’VİLÂT

doğruluğu ve bu kararda sebat etmek cesaretin ayrılmaz bir parçasıdır. Cesaret ise fıtratın bozulmamış halinin en ayrılmaz erdemlerinde ve ilk derecelerinden biridir. Bu özellik yok olunca, melzumu yok olduğu için asli iman da yok olur. Bu durumda da İlahi nefret, gadab kaçınılmaz olur. 4-Muhakkak ki Allah kendi yolunda kenetlenmiş bir bina gibi saf olarak çarpışanları sever. “Allah, kendi yolunda…saf bağlayarak savaşanları sever.” Allah yolunda canı feda etmek, ancak nefsin samimi olarak Allah’ı sevmesiyle mümkündür. Çünkü kişi, Allah’ın dışında her neyi ve kimi seviyorsa nefsi için sever. Dolayısıyla şirkin ve Allah’a ortak koşulan düzmece tanrıları sevmenin temeli nefse duyulan sevgidir. Ama nefsini feda ettiği zaman, artık o nefsini seven biri değildir. Nefsi sevmeyince zorunlu olarak dünyada herhangi bir şeyi de sevmez. Artık o, nefsini Allah için ve Allah yolunda feda eden kimsedir, nefsi için değil. Nitekim şöyle denmiştir: “Dünya için dünyayı terk etti.” Böyle bir kimsenin kalbinde Allah sevgisi her şeyin sevgisine ağır basar. Böylece haklarında “ İman edenlerin Allah’a olan sevgileri ise (onlarınkinden) çok daha fazladır.” (Bakara, 165) buyrulan kimselerden olur. Böyle olduklarına göre Allah’ın onları sevmesi de kaçınılmaz olur. Çünkü Allah şöyle buyurmuştur: “Allah, onları sever, onlar da Allah’ı severler…” (Maide, 54) Gerçekte Allah’ı sevmek ancak Allah’tan kaynaklanır. 5-O vakit Musa kavmine dedi: Ey kavmim! Pekala biliyorsunuz ki ben size ‘Allah Resulüyüm’. Bana niçin eziyet ediyorsunuz?…. Onlar yoldan sapınca, Allah da onların kalplerini saptırdı. Allah, fasıklar topluluğunu doğru yola (hidayete) iletmez. 6-O vakit Meryem oğlu İsa dedi: Ey İsrail oğulları! Ben size Allah’ın Rasulüyüm. Ben, önce ki Tevrat’ı tasdik edici, benden sonra gelecek ismi; Ahmed bir Rasulü müjdeleyicisiyim. Sonra onlara mucizelerle gelince: “Bu apaçık bir sihirdir.” Dediler. 7-O İslam’a davet olunduğu halde Allah’a karşı yalan uyduran kimseden daha zalim kim olabilir? Allah zalimler topluluğuna hidayet vermez. 8-Ağızları ile Allah’ın nurunu söndürmek istiyorlar. Kâfirler hoşlanmasalar da Allah nurunu tamamlayacaktır. 9-O odur, ki Rasulü’nü tüm dinler üzerlerine Hak Dini hidayet üzere irsal etti. İsterse müşrikler hoşlanmasınlar. “ …Onlar yoldan sapınca…” aşırı hevalarından, tutkulu arzularından ve dünyaya yönelik sevgilerinden dolayı Hak Din’i bilmelerinin gereğinden sapınca “Allah da kalplerini saptırdı.” Hidayet yolundan uzaklaştırdı, kemal nurundan perdeledi. Çünkü onlar süfli

SAFF SURESİ • 1293

cihete yöneldiler, asli fıtratın gerektirdiği yönden başka tarafa eğilim gösterdiler. “Allah, fasıklar topluluğunu doğru yola iletmez.” Dosdoğru din olan fıtratın gerektirdiği tutum ve davranışların dışına çıkanları kemal nuruna iletmez. Çünkü istidatları yok olmuş ve nuru kabul edecek kapasiteleri kalmamıştır. “…Allah’a karşı yalan uydurandan daha zalim kim olabilir!” dışarıdan bir davetçi, yani Nebî (a.s) bu asli nurun gereği olan İslam’a çağırdığı halde, Allah’ın nurunu zulmete koymuş, beka sermayesini, yani fıtri istidadı fena pazarında harcamıştır. “Allah, zalimler topluluğuna hidayet etmez.” Bu özelliğe sahip kimseleri yani Allah’ın nur’unu öz nefsini zulmete koyanlardan olanları kemal nuruna, zatının nuruna ve veçhinin aydınlığına iletmez, fasıklar için konu edilen gerekçelerden dolayı. 10-Ey iman edenler! ‘Sizi acıklı bir azaptan kurtaracak bir kazanç yoluna’ delil olayım mı? 11-Allah’a ve Rasulü’ne iman ederseniz, mallarınızla canlarınızla Allah yolunda cihat ederseniz, bu sizin için daha hayırlıdır. Eğer bunu bilirseniz. 12-O, Sizin günahlarınızı bağışlar ve sizi altlarından nehirler akan cennetlere ve Adn cennetlerindeki hoş güzel meskenlere dahil eder. İşte en büyük kurtuluş budur. “Ey iman edenler!…” taklidi imanla inananlar. Çünkü onların çağrıldıkları ve elem verici azaptan kurtarıcı özelliğe sahip ticaret, ancak nefislerin sıfatları ve heyetleriyle Allah’ın nurundan perdelenmiş kimseler için söz konusu olabilir. “ Allah’a ve Resulüne iman ederseniz… inanırsanız …” hakiki, yakini ve delile dayalı olarak iman eden ve istidlalin sahih ve yakinin kuvvetli olmasından sonra “mallarınızla ve canlarınızla Allah yolunda cihat edersiniz.” Allah yolunda mal ve can feda etmek ancak yakinle olabilir. “ …Bu sizin için daha hayırlıdır.” Çünkü mal da can da sonunda yok olacaktır. Ama siz onları baki ve üstün lezzetler karşılığında satarsanız, bu, sizin için daha hayırlı olacaktır. “ Eğer bilirseniz…” kesin olarak bilirseniz, bu sizin için daha iyidir. “O, sizin günahlarınızı bağışlar…” amellerinizin kötülüklerini ve nefislerinizin karanlık heyetlerini örter. “Sizi…cennetlere…koyar.” Nefis cennetlerine koyar. Çünkü onlar canlarını ve mallarını karşılığını alarak feda eden tüccarlardı, “Allah müminlerden, mallarını ve canlarını, kendilerine (verilecek) cennet karşılığında satın almıştır.” (Tevbe, 111) ayetinin hükmünce hareket ediyorlardı. “ …Altlarından ırmaklar akan…” tevekkül ilimleri, fiil tevhidi, şeriat ve ahlak ilimleri ırmakları akan

1294 • TEFSİRİ KEBİR / TE’VİLÂT

zemininden. “…Güzel meskenlere” tevekkül makamı, nefis menzilleri ve makamları gibi güzel meskenlere yerleştirir. “İşte en büyük kurtuluş budur.” Bu büyüklük, söz konusu cennetlerde bu makamlara kavuşanlar için geçerlidir. Yoksa mutlak büyüklük kastedilmemiştir. 13-Seveceğiniz başka bir şey daha var. Allah’tan yardım ve yakın bir fetihdir. Mü’minleri müjdele. 14-Ey iman edenler! Allah’ın yardımcıları olun! Meryem oğlu İsa’nın havarilerine dediği gibi: Allah’a giden yolda benim yardımcılarım kimdir? Demişti. Havariler de dedi: Allah yolunun yardımcıları biziz… İsrail oğullarından bir zümre İsa’ya iman etmişti Bir zümre de inkâr etmişti. Nihayet biz iman edenleri düşmanlarına karşı destekledik, güçlendirdik. Böylece üstün geldiler. “Seveceğiniz başka bir şey daha var.” Bundan daha kârlı ve daha üstün seveceğiniz bir ticaret daha var. O da “Allah’tan yardım” dır. Allah’ın size sunacağı melekuti destek ve nurani keşiftir. “Ve yakın bir fetih” tir. Kalp makamına ulaşmak, sıfat tecellilerini gözlemlemek ve rıza makamına erişmek şeklindeki fetihtir. “seveceğiniz…” denilmesinin sebebine gelince; çünkü hakiki sevgi, ancak kalp makamına ulaştıktan sonra gerçekleşir. Buna ticaret adının verilmesi de kendi sıfatlarını Allah’ın sıfatlarıyla değiştirmelerinden dolayıdır. Havariler, kalp makamına ulaşmak suretiyle nefis karanlığından ve tabiat heyetlerinin karasından kurtulan ve asli fıtrat nuruyla aydınlanan, dolayısıyla arınmak suretiyle hakiki özleri bembeyaz olan kimselerdir. “Allah’a giden yolda benim yardımcılarım kimdir?” Allah’ın sıfatlarında süluk etmek suretiyle Allah’ın dinine yardıma yönelme hususunda kim benimle beraber hareket edecektir? “Havariler…demişlerdi.” saf ve arınmış havariler “Allah yolunun yardımcıları biziz…” demişlerdi. O’nun sıfatlarının kemalatını kendi mazharlarımızda izhar etmek suretiyle Allah’ın yoluna yardım ederiz. Böylece O’nun sıfatlarında süluk ettiler, nurlarını izhar ettiler. Nihayet, kalbi kemale ve tesir etmek suretiyle tekmil düzeyine ulaştılar. “…Bir zümre inanmıştı…” onlara iman etmişti. Onlarla beraber olmanın etkisiyle, ayrıca istidatları da kabul edecek durumda olduğu için inanmışlardı. “Bir zümre de inkâr etmişti…” kendi sıfatlarıyla perdelendikleri için… “Nihayet biz inananları, düşmanlarına karşı destekledik.” nurani yardımla güçlerini pekiştirdik. “ Böylece üstün geldiler…” parlak delillerle, açık burhanlarla düşmanlarını mağlup ettiler. Allah, doğrusunu herkesten daha iyi bilir.

CUM’A SURESİ • 1295

CUM’A SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Semavatta ne var ve arzda ne var ise hepsi Melik, Kuddus, Azîz ve Hakîm Allah’ı tesbih eder. 2-O, ki ümmîlerin içinden kendilerinden ümmî bir Rasul yarattı (ba’setti)… Onlara O’nun ayetlerini okuyor, onları temizliyor, onlara kitabı ve hikmeti öğretiyor… Halbuki daha önce açık bir sapıklık içinde idiler. 3-Ve daha onlardan başkalarına ki, henüz ona yetişememişlerdir. O, güçlü ve hikmet sahibidir. 4-işte bu Allah’ın lütfudur, onu dilediğine verir. Allah, büyük lütuf sahibidir. 5-Kendilerine Tevrat’ın emaneti yüklenenleri misali sonra da onu taşıyamayanın hali, ciltler dolusu kitap taşıyan merkebin haline benzer. Allah’ın ayetlerini yalanlayan kavmin hali ne çirkindir. Allah zalim kavme hidayet vermez. 6— De ki: Ey Yahudiler! Eğer siz kendinizi başka insanlardan ayrı olarak Allah’ın dosları sanıyorsanız, eğer doğru söylüyorsanız haydi ölümü isteyiniz. 7-Hayır! Onlar kendi elleri ile yaptıkları yüzünden ölümü ebedi olarak temenni edemezler. Allah zalimleri çok iyi bilen(Aliym)dir. 8-De ki: Muhakkak kendisinden kaçmış olduğunuz ölüm, mutlak sizin başınıza da gelecektir. Sonra gizli ve aşikarı bilen Allah’a döndürüleceksiniz. O, size ne yapmış olduğunuzu haber verir.

1296 • TEFSİRİ KEBİR / TE’VİLÂT

9-Ey iman edenler! Cum’a günü namaz (salât) için çağırıldığınız vakit, hemen Allah’ın zikrine koşun, alışverişi bırakın. Eğer bilmiş olsanız, elbette bu, sizin için daha hayırlıdır. “Cum’a günü namaza çağırıldığı zaman…” Beşeri aklın sebebini algılayamadığı her isimlendirme, vehme bulaşmış aklın ötesinde bir olgudan kaynaklanır. Çünkü tahsis edici olmadan, tahsisin olması imkânsızdır. Hece harflerinin ve haftanın günlerinin konulup belirlenmesi gibi. Daha doğrusu bütün dillerin konuluşu da bunun gibidir. Çünkü dünyanın her bölgesinde bir dil konuşulmaktadır ve hiç kuşkusuz, bu dilin ilk konuşulması İlâhi muvaffakiyetle olmuştur. Ki süfli ve ulvi olguları cem eden özel istidat bunu gerektirmiştir ve bizim bu olguyu bütünüyle kavramamız imkânsızdır. Eğer bunların ıstılahi olarak tespit edildiklerini söylesek, bu takdirde bu özel konuluşla ilgili bir ıstılah belirlemeyi gerektiren bir sebebin olması gerekir. Çünkü haftanın günleri, dünyanın varoluş müddeti olan İlâhi günlerin karşılığında konulmuşlardır. Bütün asırlarda insanlar arasında, dünyanın müddetinin yedi bin sene olduğu görüşü meşhur olmuştur. Bu da aynı zamanda yedi gezegenin sayısıdır. Her bin sene de Allah’ın günlerinden bir tanesine tekabül eder. Çünkü yüce Allah şöyle buyurmuştur: “Muhakkak ki, Rabbinin nezdinde bir gün sizin saymakta olduklarınızdan bin yıl gibidir.” (Hac, 47) Dünyanın varoluş müddetinin yedi olarak kayıtlandırılmasına gelince; mutlak gizlilik (hafa) müddetinin tamamı altı bin senedir. Zuhur (açıklık) ise yedinci günde, yani Muhammed’in (s.a.v) zuhuruyla başlar. Nitekim, şöyle buyurmuştur: “Ben gönderildiğimde benimle kıyamet arasında –orta ve işaret parmağını göstererek, şu ikisi arasındaki kadar bir mesafe vardı.” Böylece müddet, Nebîlerin ilki olan Adem (a.s) zamanından Mehdi (a.s) zamanına kadar yedi bin seneye tamamlanıyor. Saatin, yani büyük kıyametin kopmasıyla birlikte gerçekleşen tam zuhurla hafa dönemi sona erer. O sırada halkın gizlenmesi, diriliş, canlanma, hesap, cehennem ehli ile cehennem ehlinin ayrışması gerçekleşir. Allah’ın arşı açık olarak görülür. Haris’in (r.a) kendi müşahedesiyle anlattığı gibi. Bütün bunlar ahirette gerçekleşecektir. Bu

CUM’A SURESİ • 1297

müddetin altı bin senesi, (semavatla) göklerle (arzların) yerlerin yaratıldığı süredir. Çünkü halk; Hakk’ın perdesidir. Dolayısıyla (halketti) “yarattı…” demek, gökler (semavatla) ve yerle (arzla) gizlendi, onları izhar etti, kendisi batın oldu, demektir. Yedinci gün Cum’a günüdür. Cum’a günü, bütün sıfatlarla zuhur ederek arşa istifa etme günüdür ve kıyamet gününün de başlangıcıdır. Kıyamet gününün fecri, Nebîmiz Hz. Muhammed’in (Ona ve aline selam olsun) gönderilmesiyle birlikte doğmuştur. Bu yüzden Muhammediler Cum’a ehlidirler. Cuma’nın sahibi Hz. Muhammed’dir (s.a.v) ve Nebîlerin sonuncusudur. Bu güne Cum’a adının verilmesinin nedeni, İsm-i A’zam suretinde bütün sıfatlarda zuhur etmenin ve bütün sıfatlarla zuhur etmek suretiyle arşa istiva etmenin vaktidir. Öyle ki hafa ile zuhur arasında bir fark olmaz. Nitekim, istiva vakti olan Cum’a günü namaza teşvik edilmesi, bu namazın sair günlerde mekruh olması bu sırra dayanmaktadır. Her şey o anda toplandığı Cem olduğu için bu zuhura cem aynı adı verilmiştir. İşte Cum’a gününe Cum’a adının verilmesi de bu anlamdan dolayıdır. Yahudiler ve başka dinlerin mensupları şu hususta ittifak etmişlerdir: Yüce Allah göklerin (semavatın) ve yerin (arzın) yaratılışını yedinci günde tamamladı. Ancak Yahudilere göre yedinci gün Cumartesidir ve mahlukatın yaratılışı da Pazar günü başlamıştır. Bunu şöyle tevil etmektedirler: Teklik (ahadiyet - Arapçada Pazar gününe Elahad denir-zatı çokluğun kaynağıdır. Eğer Pazar gününü ilk gün ve yaratılışın başlangıcı olarak kabul edersek Nübüvvet zamanı hafa (gizlilik) zamanı olur. Altıncı günde zuhur başlamıştır. Havasta artış devam ederek zuhur vaktine varır. Hafa ise günün sonunda Mehdi’nin ortaya çıkışı ile son bulur. Zuhur da Cumartesi günü olan yedinci günde tam olarak gerçekleşir. Yahudilerin görüşü esas alınırsa bu sonuç çıkar. Bu gün, yani Cum’a günü yukarıda işaret ettiğimiz anlama karşılık olarak konulduğu için bu günde tamamı perde olan dünyevi işlerle meşgul olmaktan uzak durma, huzurda olma ve namazda cem olma teşvik edilmiştir. O günde Allah’ı zikretmeye koşma, alışverişi terk etme vacip kılınmıştır. Ta ki nefisler huzur namazında cem etme heyetiyle tezahür etsinler, cem huzuruna varmaya hazır olsunlar. Belki içlerinde

1298 • TEFSİRİ KEBİR / TE’VİLÂT

biri yaratılış perdelerinden arınmak ve dünyevi meşgalelerden hali olmak suretiyle düşünüp hatırlamak, Allah’ın zikrine ve O’nun yolunda süluk etmeye koşmak, cem huzuruna ulaşmak için namazda cem etmek suretiyle kurtuluşa erer. “Eğer bilmiş olsanız, elbette bu, sizin için daha hayırlıdır.” Bunun sırrını ve hakikâtini bilirseniz, bu sizin için daha iyidir. 10-Namaz eda edilince yeryüzüne (arza) dağılın. Allah’ın fazlından rızık arayın Allah’ı çok zikir edin ki umulur ki kurtuluşa erersiniz. 11-Onlar bir ticaret veya eğlence gördükleri vakit ona doğru sökün ettiler ve seni hutbede ayakta bıraktılar. De ki: Allah’ın indindeki, eğlenceden de ticaretten de daha hayırlıdır. Allah rızık verenlerin en hayırlısıdır. “Namaz eda edilince artık …dağılın.” Dağılma emri veriliyor. “yeryüzüne (arza)…” Namazın tamamlanmasından sonra lütuf istemek, hakiki namazda cem ile fena bulduktan sonra tafsile dönmeye işarettir. Cemde durmak Hak ile halktan ve zat ile sıfatlardan perdelenmektir. Dolayısıyla dağılmak, fena sonrası Hakkani varlık ile sıfatlar arasında dolaşmak ve Allah ile halk içinde seyretmek demektir. Allah’ın lûtfunu istemek ise, isim ve sıfat tecellilerini, nefis arzı makamına dönmeyi, nefsin hazlarını hak ile eksiksiz vermeyi istemek demektir. “Allah’ı çok zikredin…” yani zati cem vahdetini sıfat çokluğu suretinde hazır edin. öyle ki çokluk yüzünden vahdetten perdelenmeyesiniz. Aksi takdirde, hidayetten sonra sapmış olursunuz. Hakkın ve halkın haklarını eksiksiz verme, cemi ve tafsili birlikte gözetme hususunda istikamet yolundan ayrılmayın. “Umulur ki kurtuluşa erersiniz.” Cemin konuluşunun hikmeti olan en büyük kurtuluşu elde edersiniz. Yani, onlar “Onlar bir ticaret ve eğlence gördükleri zaman…” nerde, bu anlamı kavramak nerde! Bu muameleyi gösterecek adamlar değildirler! Bu anlamdan uzaklaşmışlar, unutmuşlar. Perdelenip eğlenceye dalmışlar?! “ De ki: Allah’ın indindeki (yanında bulunan)…daha yararlıdır.” Eğer fıtratınız sizin himmetinizle bu anlamı algılayacak şekilde terbiye edilmemişse, o zaman Allah katındaki diğer karşılıklar için amel edin. Çünkü onlar sizin yanınızdaki fani şeylerden daha yararlıdır. Tevekkül ederek rızık işini Allah’a bırakın. Çünkü Allah “rızık verenlerin en hayırlısıdır.” Allah doğrusunu herkesten daha iyi bilir.

MÜNÂFİKÛN SURESİ • 1299

MÜNÂFİKÛN SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Münafıklar sana geldiği vakit: “Şahadet ederiz ki sen Allah’ın Rasulüsün.” Dediler. Allah da biliyor ki sen hakikaten O’nun Rasulüsün. Allah şahit, gerçekten münafıklar yalancılardır. 2-Yeminlerini kalkan yaptılar, Allah’ın yolunda engel oldular. Gerçekten onlar ne kötü iş yapıyorlar. “Münafıklar…” asli istidadın iman nuruna, tabii heyetlerin ve bayağı alışkanlıkların kökleşmesi sonucu oluşmuş arızi istidadın küfre doğru çekmesi arasında gidip gelen kimselerdir. Hz. Muhammed’in (s.a.v) risaletine yönelik şahitliklerinin yalan olmasına gelince; risaletin anlamının hakikâtini ancak Allah ve Allah’ı bilen, Allah’ı bilmekle de Allah’ın Rasulünü bilen, ilimde derinleşmiş kimseler bilir. Çünkü Rasulü bilmek, ancak Allah’ı bildikten sonra mümkün olabilir. Allah’ı bilme oranında Rasul’ü bilme gerçekleşir. Dolayısıyla, Rasul’ü gerçek manada bilmek kendi ilimlerinden sıyrılıp Allah ilmi ile alim olan kimselerin işidir. Münafıklar ise; zatları ve sıfatlarıyla Allah’tan perdelenen kimselerdir. Bedensel örtülerle ve zulmani heyetlerle istidatlarının nurunu söndürmüşlerdir. Böyle olunca, Rasulullah’ı bilmeleri mümkün müdür ki Onun risaletine şahitlik etsinler?! 3-Bu sebebi, onlar iman ettiler sonra kâfir oldular. Bu yüzden, kalpleri mühürlenmiştir. Artık onlar hiç anlamazlar. “Bunun…” sebebi “Allah’a inanmaları…” fıtratlarından ve istidatlarından geriye kalan nur oranında Allah’ı inandıktan “sonra kâfir oldular”…. inkâr etmeleridir. Yani bu nuru rezillik perdeleriyle ve sıfatlarının sıfatlarıyla örtüp söndürdüler. “Bu yüzden, kalpleri mühürlenmiştir…” heyetlerin kökleşmesi, kazandıkları amellerin tortularının katmerleşmesi yüzünden kalpleri mühürlenmiştir. Artık rablerinde tamamen perdelenmişlerdir. “Artık onlar hiç anlamazlar.” Risaletin anlamını, tevhid ilmini ve dini kavrayamazlar.

1300 • TEFSİRİ KEBİR / TE’VİLÂT

4-Onları gördüğün zaman kalıpları hoşuna gider. Eğer konuşurlarsa sözlerini dinlersin. Onlar, sanki duvara dayanmış kütüklerdir.. Her gürültüyü kendi aleyhlerine sanırlar. Düşman onlardır, onlardan sakın. Allah, onları kahretsin… Nasıl bu hale geliyorlar? “Onları gördüğün zaman kalıpları hoşuna gider…” şekillerinin uyumu, görünümlerinin güzelliği, konuşmalarının akıcılığı, yüzlerinin parlaklığı ve yakışıklılıkları feraset açısından istidatlarının varlığına delalet eder, fıtratlarının nurunun bir ölçüde aydınlık saçtığını gösterir. Bu yüzden, Rasulullah (s.a.v) sözlerini dinlemiş, konuşmalarına kulak vermiştir. Çünkü parlaklık ve güzel görünüm ancak fıtratın asli olarak saflığından kaynaklanabilir. Ama tortuların kalplerinin üzerini kapladığını, istidatlarının nurunu söndürdüğünü, arızi bedensel heyetlerin asli özelliklerini iptal ettiğini görünce, onlardan yana ümitsizliğe kapılmış ve hallerine şaşırıp kalmıştır ve şaşkınlığını şöyle ifade etmiştir: “Nasıl bu hale geliyorlar?” nasıl oluyor da nurdan karanlığa, Hak’tan batıla yöneliyorlar. Rivayet edilir ki Hukemadan biri, bir gün güzel yüzlü bir delikanlı görür, onun zeki olduğunu sandığı için konuşturur ve sınar, ama ağzından anlamlı bir söz alamaz. Bunun üzerine şöyle der: “Ne güzel ev! Lakin içinde yaşayan yok!” İşte “Onlar sanki duvara dayanmış kütüklerdir.” ifadesinin anlamı budur. Yani, onlar ruhsuz bedenlerdir, ne bir fayda verirler, ne de ürün. Tıpkı kuruyan, büyümelerini sağlayan ruh, hayat kaynağı ayrıldığı için duvara dayandırılan kütükler gibi. Münafıklar da, hakiki hayat istidadının ve insani ruhun yok olması açısından bu duvarlara dayandırılan kuru kütükler mesabesindedirler. “Her gürültüyü kendi aleyhlerine sanırlar. Düşman onlardır…” Cesaret, yakinden kaynaklanır, yakin ise fıtrat nurundan ve kalbin saflığından doğar. Onlar ise nefis sıfatları karanlığına dalmışlar, lezzet ve şehvetlerle perdelenmişlerdir, şek ve şüphe ehlidirler. Bu yüzden, ağırlıklı özellikleri korkaklık ve zayıflıktır. Dolayısıyla onlardan sakın, çünkü istidatları iptal olmuş, senin nurunla hidayete eremezler, seninle arkadaşlık etmek onlar üzerinde etkili olmaz. 5-Onlara: “Gelin Allah Rasulü sizin için mağfiret dilesin.” Denildiği vakit, başlarını çevirirler, büyüklük taslarlar ve sen onların uzaklaştıklarını görürsün.

MÜNÂFİKÛN SURESİ • 1301

6-Onlar için mağfiret dilesen de birdir, onlar için mağfiret dilemesen de birdir. Allah, onları kesinlikle bağışlamayacaktır. Muhakkak Allah, fasık kavmi hidayete erdirmez. “Başlarını çevirirler…” çünkü zulmani işlere alışmışlar, hayvani ve vahşi gelişmeyi ve kemali yol edinmişler, bu yüzden nura ısınmazlar, ona özlem duymazlar. İnsani kemalatla ilgilenmezler. Zati suretleri tersyüz olduğu için. “Sen onların…uzaklaştıklarını görürsün.” yüz çevirirler. Çünkü süfli cihete ve dünyevi güzelliklere kapılmışlardır. Tabiatlarında ulvi cihete ve uhrevi anlamlara yönelik bir eğilim kalmamıştır. “Büyüklük taslarlar…” şeytanlık özelliği baskın geldiği, vehmi gücün istilasına uğradıkları, benlikle perdelendikleri ve hayır özellikleri eksik olduğu için büyüklenirler. “Allah onları kesinlikle bağışlamayacaktır.” Zulmani heyetler içlerinde kökleştiği, istidatlarının hidayeti kabul etme yeteneği ortadan kalktığı için. Çünkü yoldan çıkmışlardır, dosdoğru fıtrat dininden uzaklaşmışlardır. 7- “Onlar, Allah’ın Rasulünün yanında bulunanlar için hiçbir şey harcamayın ki dağılıp gitsinler, diyenlerdir… Göklerin (semavatın) ve yerin (arzın) hazineleri Allah’ındır. Lakin münafıklar anlamazlar. 8-Onlar diyorlar: Eğer Medine’ye bir dönersek mutlaka güçlü ve şerefli olan, zillete düşeni çıkaracak. İzzet (güç), Allah’ın ve Rasulünün ve Mü’minlerindir. Lakin münafıklar bilmezler. “Onlar, Allah’ın Rasulünün yanında bulunanlar için hiçbir şey harcamayın ki dağılıp gitsinler, diyenlerdir…” bunu söylemelerinin nedeni, kendi fiilleriyle perdelenip Allah’ın fiillerini görmemeleri, sahip oldukları şeylerle perdelenip Allah’ın hazinelerindeki nimetleri müşahede etmemeleridir. Cahil oldukları için de yaptıkları infakların kendilerinden olduğunu vehmediyorlar. Aynı şekilde kendilerinde bir izzet ve kudret de vehmediyorlar. Çünkü kendi sıfatlarını öne çıkararak Allah’ın sıfatlarından perdelenmiş kimselerdir. Bu yüzden “üstün olan, zayıf olanı oradan mutlaka çıkaracaktır.” demişlerdir. “Semavatın ve arzın hazinelerinin Allah’ın..” olduğunu anlamazlar. İzzet, kuvvet ve kudretin tümüyle Allah’ın zatının nurları, zatından ayrılmaz sıfatları olduğunun, O’na yaklaşma, O’nda fena bulma ve O’nun sıfatlarında mahvolma oranında zatın nurlarının ve sıfatlarının insanlık mazharından zuhur ettiğinin farkında değildirler. Allah’a Rasulullah’tan (s.a.v) daha

1302 • TEFSİRİ KEBİR / TE’VİLÂT

yakın kimse yoktur. Sonra muhakkik ve yakin sahibi müminler gelir. Bütün mahlukat içinde Rasulullah’tan (s.a.v) daha izzetli kimse yoktur, izzet bakımından onu müminler takip eder. “fakat, münafıklar bunu bilmezler.” Perdelenmişlikleri, şiddetli kuşkuları yüzünden. Nitekim, bu sözü söyleyen kimsenin kendi canından biri (oğlu), onu Medine’den çıkarmış, hapsetmiş, bütün izzetin Allah’a, Rasulullah’a ve müminlere ait olduğunu ikrar edinceye kadar şehre girmesine için vermemiştir. Rivayete göre bu özü söyleyen kişi Abdullah b. Übey’dir. Medine’ye döndükleri zaman oğlu, kılıcını sıyırmış ve babasının şehre girmesine engel olmuştur. Rasulullah (s.a.v) izin verinceye kadar onu şehrin dışında tutmuştur. Böylece, bütün izzet ve şerefin Allah’a, Resulullah’a ve müminlere ait olduğunu gözleriyle görmesini sağlamıştır. 9-Ey iman edenler! Mallarınız ve çocuklarınız sizi Allah’ı anmaktan alıkoymasın Kim bunu böyle yaparsa işte bunlar hüsrana uğrayanların kendisidir. 10-Size verdiğimiz rızıktan harcayın sizden birinize ölüm gelmeden önce. “Ey Rabbim! Beni yakın bir zamana kadar geciktirsen de, sadaka versem ve Salihlerden olsam.” Demezden önce. 11-Allah asla hiçbir nefsin ecelini geciktirmez. Allah bütün yaptıklarınızdan haberdardır. “Ey iman edenler! Mallarınız ve çocuklarınız sizi Allah’ı anmaktan alıkoymasın.” Eğer iman iddianızda doğru iseniz… çünkü iman meselesi, Allah sevgisinin her şeyin sevgisine ağır basmasını gerektirir. Sakın çocuklarınıza ve dünyaya ve dünya malına şiddetli bağlılığınızdan kaynaklanan sevginiz kalplerinizde Allah sevgisine galip gelmesin. Aksi takdirde, Allah’tan perdelenirsiniz de ateşe sürüklenirsiniz. Dolayısıyla, fıtri istidat nurunu kaybedersiniz. Kaldı ki bu bağlanıp sevgi gösterdiğiniz şeyler de çabucak tükenirler. “Size verdiğimiz rızıktan infak edin…” O halde sağlıklı olduğunuz ve ihtiyacınızın da olduğu zamanlarda malları infak ederek onlardan arının. Böyle yaparsanız bu, nefislerinizde bir fazilete ve nefisler için nurani bir heyete dönüşür.

MÜNÂFİKÛN SURESİ • 1303

Çünkü infak, cömertlik melekesinden ve nefsin arınma heyetinden kaynaklandığı zaman fayda verir. “Sizden birinize ölüm gelmeden önce…” Ama ölüm döşeğinde iken artık mal varisindir, kendisinin değil. Bu sırada malı infak etmesinin bir faydası olmaz. Artık onun için hasretten, derin bir pişmanlıktan ve cahil olduğu için de ecelinin ertelenmesini istemekten başka bir şey yoktur. Eğer o kimse iman iddiasında doğru olsaydı, ahirete kesin iman etseydi, ölümün kaçınılmaz olduğuna yakin ederdi. Ölümün, vakti Allah tarafından bir hikmete mebni olarak belirlenen ve vakti gelince de gerçekleşmesi kaçınılmaz olan bir kader olduğunu, ölümü ertelemenin mümkün olmadığını bilirdi. “Allah…haberdardır.” amellerinizden ve niyetlerinizden. Ölüm vaktinde infak etmenin, ecelin ertelenmesini temenni etmenin, ölümün ertelenmesi durumunda sadaka verme ve salih ameller işleme sözünü vermenin bir faydası yoktur. Çünkü Allah bütün bunların cömertlik melekesinden, dünya malından arınma isteğinden, temizlikten kaynaklanmadığını bilir. Bilakis, bütün bunları ölüm anına ertelemelerinin ileri düzeyde cimrilikten ve mal sevgisinden ileri gelmektedir. Sanki bu malları kendisiyle beraber götüreceğini sanıyordu. Allah, bu temenni ve sözün bütünüyle yalan olduğunu, dünya sevgisinden kaynaklandığını bilir. Çünkü doğru söylemeye, tasadduk etmeye ve nefsi ıslah etmeye aykırı heyetler ve dünya meyli içlerinde kökleşmiştir. Nitekim, yüce Allah şöyle buyurmuştur: “Eğer (dünyaya) geri gönderilseler yine kendilerine yasak edilen şeylere döneceklerdir. Zira onlar gerçekten yalancıdırlar.” (En’am, 28) Allah doğrusunu herkesten daha iyi bilir.

1304 • TEFSİRİ KEBİR / TE’VİLÂT

TEĞÂBÜN SURESİ • 1305

TEĞÂBÜN SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Semavat’da ne var arz’da ne varsa hepsi Allah’ı tesbih eder. Mülk O’nundur. Hamd O’nundur. O, her şeye kâdirdir. 2-O, sizi yaratandır. Sizden kiminiz kâfir oldu, kiminiz mü’min. Allah yaptıklarınızı kemali ile gören (Basir)dir. 3-Semavatı ve arz’ı Hakk olarak yarattı, size suret verdi ve suretinizi çok güzel yaptı.. Ve dönüşünüz O’nadır. 4-Semavatta ve arz’da olan her şeyi bilir. Gizlediğiniz ve açık olarak yaptıklarınızı da bilir. Allah sadırlardakine de Alimdir. 5-Bundan önce kâfirlerin haberi size gelmedi mi? Onlar yaptıkları işlerin vabalini tattılar. Ve onlar için elim azap da vardır. 6-Bu şundandır; onlara Rasulleri kendilerine mucizelerle geliyorlardı, onlar ise: “Bizi bir beşer mi yola getirecek?” diyorlardı. Böylece kafir oldular ve yüz çevirdiler. Allah onlardan müstağnidir. Allah Ganî’dir, Hamid’dir.. 7-O kafirler ba’s edilmeyeceklerini (diriltilmeyeceklerinimi) sandı.. De ki: Hayır! Mutlaka, Rabbim hakkı için ba’s edileceksiniz (diriltileceksiniz). Sonra yaptıklarınız size haber verilecek. Bu Allah’a göre çok kolaydır. 8-Allah’a, O’nun Rasullerine ve indirdiğimiz nura iman edin. Allah bütün yaptıklarınıza haberdardır. “…Bir beşer mi bizi doğru yola götürecekmiş? dediler.” çünkü nefislerinin sıfatlarıyla perdelenmişlerdir. Bu yüzden, Rasul’ün kendilerinden bu nur sayesinde hiçbir ölçüye sığmayacak kadar üstün olduğunu fark edemediler. Onda sadece beşer olma vasfını gördüler ve yol göstericiliğini inkâr ettiler. Çünkü bir arif, bildiği şeyi (marufu) ancak içindeki anlam aracılığıyla bilir. Dolayısıyla kemal nuru da ancak fıtrat nuruyla bulunur. Kemali bilmenin yolu da bir kâmilden geçer.

1306 • TEFSİRİ KEBİR / TE’VİLÂT

Bu yüzden, “Allah’ı Allah’tan başkası bilemez.” denilmiştir. Bir şeyi arayan kimse, aradığını bir şekilde buluyorsa, bu, aradığı şeye bir şekilde teveccüh etmesiyle gerçekleşmiştir. Yine bir şeyi tasdik eden kimse de, bu şeyi tasdik etmesini sağlayan anlamı bulduğu için onu tasdik etmiştir. Yani ona dair bir anlam kendi nefsinde mevcuttur. İçlerinde fıtri nurdan hiçbir şey bulunmadığı için Onun kemalini bilemediler, bu yüzden inkâr ettiler. Hak’tan bir şey bilmedikleri için de içlerinde Hakk’ı aramak gibi bir duygu uyanmamıştır. Bu yüzden birinin onlara yol göstermesi gerekiyordu. Ama onlar bu yol göstericiyi de inkâr ettiler. “İnkâr ettiler…” mutlak olarak inkâra saptılar. Yani Hak’tan, dinden ve Rasulünden tamamen perdelendiler. Akılla idrak edilen maddi şeylerden aldıkları hazlara yöneldiler. “Allah, Gani’dir…” Allah da hiçbir şeye muhtaç olmadığını gösterdi, kemaliyle her şeyden müstağni olduğunu ortaya koydu. Onlar bilseler de bilmeseler de Allah kemalini bulmuş ve zatını müşahede etmiştir. “Allah Gani’dir…” zatı itibariyle onların iman etmelerine ihtiyaç duymaz. Herhangi bir kemali onlara veya onların bu kemalatı bilmesine bağlı değildir. “Hamde layıktır.” Varlık zerreleri, özellikler evliyaları mazharında zahir olan kemalatıyla bizzat kâmildir. Bu kemalat inkâr edenlerde zuhur etmese de, yani onlar görmeseler de perdelendikleri için bu kemalatla hamd etmeseler de, O, kendilerine özgü kemalatlarıyla bütün varlıklar tarafından hamd edilmektedir. 9-Toplama günü ki, o gün sizi bir araya toplayacak. İşte bu aldanmaların zahir olma günüdür. Kim Allah’a iman eder, salih amel işlerse; Allah onun günahlarını örter, onu altından nehirler akan cennetlere koyar orada ebedi olarak kalırlar. İşte bu en büyük kurtuluştur. “ …İşte o gün aldanmaların… günüdür…” aldanma yani zarar görme dünyevi şeylerde olmaz. Çünkü bunlar fani, çabuk tükenen, fena bulmaları kaçınılmaz olan şeylerdir. Hiç kimseye onlardan bir şey kalmaz. Eğer bunlardan bir şey elden çıkmışsa veya bir kimse herhangi bir şeyi kaçırmışsa, bu şey hayatı dahi olsa, geçip gitmesi, ortadan kalkması zorunlu olduğu için kaçmıştır veya kaçırılmıştır. Dolayısıyla, ortada bir zarar bir aldanma yoktur. Gerçek anlamda bir hayıflanmaya da gerek yoktur. Zarar ve aldanma, elden çıkmaması durumunda baki kalacak, kişinin sonsuza kadar yararlanacağı bir şeyle ilgili olarak söz

TEĞÂBÜN SURESİ • 1307

konusu olabilir. Bu da istidat menşeli kemal nurudur. İşte bu bağlamda, kurtuluş ve başarı ticaretinde kâr ve sermaye zayi olduğu için hasret ve zarar burada geçerlidir. Nitekim, yüce Allah şöyle buyurmuştur: “Ancak onların bu ticareti kazançlı olmamış ve kendileri de doğru yola girememişlerdir.” (Bakara, 16) Şu halde, istidadını ve fıtratının nurunu zayi eden kimse mutlak olarak aldanmıştır, zarar etmiştir. Işığı alınıp karanlıklar içinde kalan kimse gibi. Fıtratının nuru yerinde duran, ama istidadının gerektirdiği layık kemali kazanamayan veya bir kısmını kazanıp da tamamına eremeyen kimse, tam ve kâmil kimseye göre aldanmıştır, zarar etmiştir. Sanki bu kâmil kimse makamına ve amacına ulaşma başarısını göstermiş de diğeri eksikliği içinde şaşkın kalakalmıştır. “Kim Allah’a iman ederse… “ gereğince inanırsa istidadının nurunun gereği olarak iman ederse, yararlı iş yaparsa yani imanının gereği “salih ameller işlerse…” ki amel ancak görüş ve nazar oranında gerçekleşir… “Allah onun kötülüklerini örter…” işlerken Allah’tan korktuğu kötülüklerini gizler “onu…cennetlere sokar…” amellerinin derecelerine uygun cennete yerleştirir. Eğer taklidi olarak iman etmiş, günahlardan uzak durup salih ameller işlemişse, günahları ve kötülükleri örtülür ve amelinin ve takvasının derecesine uygun olarak nefis cennetine sokulur. Şayet muhakkik olarak iman etmiş, kendi sıfatlarından sakınmış, Allah’ın sıfatlarında ve rızasında süluk etmek suretiyle amel etmişse, Allah onun nefsinin sıfatlarının kötülüklerini örter ve onu amel ve makam derecelerine uygun olarak kalp cennetlerine yerleştirir. Eğer ayni olarak iman etmiş ve müşahede şeklinde amel etmişse, kendi varlığı hususunda Allah’tan sakınmışsa, Allah, kalbinin varlık ve sıfatları günahını silerek onu ruh cennetlerine yerleştirir. Eğer hakiki bir imanla inanmış ve benliğinden sakınarak fenasını görmüşse, Allah, onun varlık kalıntısı günahlarını, benliğin zuhur nedeniyle gerçekleşen telvini örterek onu adn cennetlerine yerleştirir. 10-Küfredenler ve ayetlerimizi yalanlayanlar yok mu, İş onlar cehennem ashabıdırlar. Orada ebedi olarak kalacaklardır. Ne kötü bir dönüş yeri!

1308 • TEFSİRİ KEBİR / TE’VİLÂT

11-Allah’ın izni olmaksızın hiçbir musibet isabet etmez. Kim Allah’a iman ederse, Allah onun kalbini doğru yola götürür. Allah her şeyi bilen(Alîm)dir. “Küfredenler…” müminler ve mertebeleri karşısında perdelenenlere gelince, “işte onlar…” perdelendikleri tabakanın ateşinin ehli olup onunla azap çekerler. “…Hiçbir musibet isabet etmez…” bu türden perdeleyici musibetler ve diğer afetler “Allah’ın izni olmaksızın…” gerçekleşmez. Yani hikmeti uyarınca, takdirine ve dilemesine göre gerçekleşirler. “Kim Allah’a inanırsa…” yukarıda işaret edilen türlerinden biri ile iman ederse “Allah onun kalbini doğruya götürür.” İmanının gerektirdiği amele iletir. Ta ki inandığı matlubunun kemalini buluncaya ve nazarının mahalline ulaşıncaya kadar. “Allah her şeyi bilendir.” Dolayısıyla, imanlarınızın mertebelerini, kalplerinizin sırlarını, amellerinizin hallerini, afetlerini ve afetlerden beri oluşlarını bilir. 12-Allah’a itaat edin, Rasule de itaat edin. Eğer yüz çevirirseniz, Rasulümüze düşen ancak açık bir tebliğdir. 13-Allah’tan başka ilah yoktur. Mü’minler ancak Allah’a tevekkül etsinler. “Allah’a itaat edin, Resule de itaat edin…” Allah’ı ve Rasul’ü tanımanız, bilmeniz oranında itaat edin. Eğer kemalden geri kalış ve hüsrana ve noksanlığa uğrayış gerçekleşirse, bunun nedeni, amellerin eksikliği, adımların zayıflığıdır, nazarın, görüşün olmayışı değil. 14-Ey iman edenler! Şüphesiz eşleriniz ve çocuklarınız size düşmandırlar, onlardan sakının. Ama affederseniz, kusurlarına bakmazsanız ve kusurlarını örterseniz… şüphesiz Allah çok bağışlayan (Ğafur’dur), merhamet sahibi(Rahiym)dir. “…Eşleriniz ve çocuklarınız…” bunların bazıları şüphesiz size düşmandır. Çünkü siz onlarla perdelenirsiniz, onlara duyduğunuz sevgi ve şiddetli alaka yüzünden onların yanında durursunuz. Böylece onları sevgi noktasında Allah’a ortak koşarsınız, iki tarafa yönelik sevgiyi eşit tutmak suretiyle. Onları Allah’a tercih etmekle de onları Allah’tan başka tanrılar edinmiş olursunuz. “Onlardan sakının…” Nefsinizi onları sevmekten, onlara şiddetle bağlanmaktan ve onlarla perdelenmekten sakındırın. Eğer onlar bunu sizden isterlerse, yani, her şeyde, sevgi ve

TEĞÂBÜN SURESİ • 1309

benzeri hususlarda haklarını Allah’ın hukukuna tercih etmenizi isterlerse, onları cezalandırın. “Ama affederseniz…” müdara ederseniz “kusurlarına bakmazsanız…” suçlarını ağırbaşlılıkla karşılarsanız, “kusurlarını örterseniz…” işledikleri suçları merhametle karşılarsanız, bunun günahı da sakıncası da yoktur. Günah olan onlarla perdelenmeniz, onları aşırı sevmeniz, onlara şiddetle bağlanmanızdır. Adalet ve fazileti gözetmekte, güzel ahlak esasında onlarla muaşeret etmekte herhangi bir günah olmadığı gibi, teşvik edilen bir şeydir bu. Hatta bu, Allah’ın sıfatlarıyla sıfatlanmanın bir gereğidir. Çünkü “Allah çok bağışlayan, çok esirgeyendir.” Size düşen Allah’ın ahlakıyla ahlaklanmaktır. 15-Doğrusu, mallarınız ve evlatlarınız ancak bir fitnedir. Büyük mükâfat ise Allah’ın yanındadır. “Doğrusu, mallarınız ve çocuklarınız sizin için bir fitnedir…” yani imtihandır. Sizin Allah tarafından sınavdan geçirilmenizdir. “Büyük mükâfat ise Allah’ın yanındadır.” Sınav makamında sabreden, sınav esnasında Allah’ın hakkını gözeten, yapması gerekip de eksik bıraktığı şeyleri, örneğin kötü bir ahlaka sahip olmayı, malı biriktirip toplamak suretiyle Allah’ın emrine muhalefet etmeyi, Allah’ın hakkını vermemeyi, cimrilik ve günah rezilliğini işlemiş olmayı, çocukların sevgisinde ve gözetiminde aşırı gitmiş olmayı, böylece Allah’ın hakkını zayi edip perdelenmişliğini, yine mal sevgisinde aşırı gidip Allah’ın gazabına ve hüsrana maruz kalmayı, malı savurup günahlarda harcamış olmasını, Allah’ın nimetini nankörlükle karşılayıp şükrünü eda etmekten geri kalmışlığını telafi eden, eğer bir mal elde eder ve hayırlı bir evlada sahip olursa Allah’a şükreden, mal ve evlat sahibi olmaktan dolayı şiddetli bir sevince kapılmayıp şımarmayan, kendini müstağni görmeyen, azgınlaşmayan, bunlardan bir şeyi kaybederse de sabreden, şiddetli üzüntüye kapılarak feryadı basmayan, kendini helak edip sapmayan kimseler için büyük mükâfat Allah indindedir yani Onun katındadır. 16-Allah’tan gücünüz yettiğince sakının, dinleyin, itaat edin, kendi nefsiniz için infak edin. Kim nefsini hırstan korursa işte onlar felaha erenlerin kendileridir.

1310 • TEFSİRİ KEBİR / TE’VİLÂT

17-Eğer Allah’a karz-ı hasen (güzel davranarak) ile borç verirseniz Allah onu size katlar ve size mağfiret eder. Allah, Şekur’dur, Haliym’dir. 18-Gizliyi ve açığı daim bilendir, Azizdir, Hakimdir. “…Allah’tan sakının…” bu gibi aykırılıklar işlemekten, sınav zeminlerinde belaya duçar olmaktan sakının, Allah’tan korkun. “Gücünüz yettiğince…” makamınıza ve kapasitenize göre, haliniz ve mertebeniz oranında sakının. “Dinleyin, itaat edin…” yani bu hususları iyi anlayın ve gereğini yapın. “ …infak edin…” Allah’ın size sınav aracı olarak verdiği malları, O’nun rızasına uygun yerlerde harcayın, iyiliğine olmak üzere infak edin-yani mal ve evlat hususunda orta yolu tutunSizin için hayırlı olan budur. “Kim…korunursa…” Allah’ın korumasıyla nefsin tıynetinde yoğrulmuş bu rezilliklerden kaçınırsa “işte onlar felaha (kurtuluşa) erenlerdir.” Kalp makamına ve fazilet sevabına ulaşma başarısını gösterenler onlardır.

TALÂK SURESİ • 1311

TALÂK SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Ey O Nebî! Kadınları boşadığınız zaman onların iddetleri bittikten sonra boşayın ve iddet süresini hesap edin. Rabbiniz olan Allah’tan korkun. Onları açık bir fuhşiyat yapmaları haricinde evlerinden çıkarmayın, kendileri de çıkmasınlar. İşte bu Allah’ın hudududur. Kim Allah’ın hududunu aşarsa, mutlaka nefsine zulüm etmiş olur. Bilemezsin belki Allah, bunun ardından bir iş peyda eder. 2-Kadınlar iddetlerinin sonuna yaklaştıkları vakit onları ya güzellikle tutun yahut güzellikle onlardan ayrılın. Sizden iki adalet sahibini şahit tutun ve şahitliği Allah için yapın. İşte böyle Allah’a ve ahiret gününe iman edenlere öğüt verilir. Kim ki Allah’tan ittika ederse, ona bir çıkış yeri ihsan edilir. 3-Ve onu ummadığı yerden rızıklandırır. Kim Allah’a tevekkül ederse; Allah ona yeter. Muhakkak Allah emrini yerine getirir. Allah her şey için bir miktar tayin etmiştir. 4-Kadınlarınızdan hayızdan kesilenlerden ise, onların iddeti üç aydır. Henüz hayız görmeyenler de öyle. Gebe kadınların iddetleri ise çocuklarını doğurması ile biter. Kim Allah’tan korkar, sakınırsa Allah onun işine bir kolaylık verir. 5-İşte bu Allah’ın size indirdiği emridir. Kim Allah’tan korkar, sakınırsa Allah onun günahlarını örter ve onun sevabını da büyütür. 6-O kadınları (boşadığınız) gücünüzün yettiği kadar, kendi oturduğunuz yerde oturtun. Onları sıkıntıya sokmak için onlara zarar vermeyin. Eğer gebe iseler onlara nafakalarını çocuklarını doğuruncaya kadar verin ve sizin hesabınıza çocuklarınızı emzirirlerse o vakit onların ücretlerini verin. Ve aranızda iyilik ile müşavere edin. Eğer (anlaşmakta) zor durumda kalırsanız artık çocuğu başka bir kadın emzirir. 7-Varlığı iyi olan haline göre nafaka versin. Rızkı dar olan da Allah’ın kendisine verdiğinden sarf etsin. Allah hiçbir nefsi verdiğinden fazlası ile mükellef tutulamaz. Allah bir güçlükten sonra bir kolaylık ihsan edecektir.

1312 • TEFSİRİ KEBİR / TE’VİLÂT

8-Nice memleketler halkı Rablerinin ve O’nun Rasullerinin emirlerini yerine getirmede haddi aştı da biz onu şiddetli bir hesapla hesaba çektik. Ve dehşetli bir azapla onu azaplandırdık. 9-Böylece yaptıklarının cezasını tattı ve işlerinin sonu hüsran oldu. “Kim Allah’tan korkarsa…” makamının gerektirdiği şekilde Allah’tan korkar ve halinin günahlarından uzak durursa “Allah ona bir çıkış yolu ihsan eder.” Makam ve kazanç darlığından hal ruhunun ve bağışların genişliğine çıkarır. Kim günah işleme noktasında Allah’tan korkup sakınırsa, Allah ona bir çıkış yolu gösterir ve bu sayede karanlık heyetlerin dar boğazlarından ve tabiat ateşinin azabından kurtulur. “Ve onu nefis cennetlerinden ve gayp âleminin ona…rızık verir…” faziletlerinin nurlarından rızıklandırır “beklemediği yerden…” çünkü bunlara vakıf olamaz. Kim nefsinin fiilleri itibariyle Allah’tan korkup sakınırsa, Allah ona bir çıkış yolu gösterir ve bu yoldan tevekkül makamına ulaştırır ve beklemediği bir yerden onu fiil tecellileriyle rızıklandırır. Kim nefsinin sıfatları itibariyle Allah’tan korkarsa Allah ona bir çıkış yolu gösterir ve bu yoldan onu rıza makamına ulaştırır. Ve onu, kalp cennetinde, farkında olmadığı için beklemediği şekilde, yakin ruhuyla ve İlahi sıfatların tecellilerinin semereleriyle rızıklandırır. Kim varlığı itibariyle Allah’tan korkup sakınırsa, kendi varlığından sıyrılırsa, Allah ona bir çıkış yolu gösterir ve bu yolla onu benliğin darboğazından çıkarıp mutlak varlık genişliğine ulaştırır. Onu, beklemediği ve aklına getirmediği yerden bağışlanmış varlıkla rızıklandırır. “Kim Allah’a güvenirse…” bakışlarını vasıtalardan çevirirse, araçlardan kopup kendini Allah’a verirse “O, ona yeter…” Allah, ona kafidir, onu, takdir ettiği şeye ulaştırır, dünya ve ahirette ona ayırdığı rızkına doğru sevk eder. “Şüphesiz Allah, emrini yerine getirendir…” dilediği emrini amacına ulaştırır ve hiç kimse ona engel olamaz, yolunu kesemez. Buna kesin olarak iman eden kimse, artık hiç kimseden korkmaz, hiç kimseye de umut bağlamaz. Bütün işini Allah’a bırakır ve kurtulur. “Allah her şey için bir ölçü koymuştur.” Her şey için, ezelden itibaren, belli bir sınır ve belli bir vakit koymuştur. Bu sınır ve vakit çalışan birinin çabasıyla artmadığı gibi, engelleyen birinin engellemesiyle ve eksik davranan birinin bu tutumuyla da eksilmez. Vaktinden geri kalmadığı gibi, belirlenmiş vaktinden önce de gerçekleşmez. Buna kesin olarak iman eden ve bunu bizzat gözlemleyen kimse gerçek mütevekkildir. Kim vaktinin gözetme

TALÂK SURESİ • 1313

ve halinin günahından uzak durma hususunda Allah’tan korkup sakınırsa, “Allah ona…verir…” süluk işinde “bir kolaylık…” sağlar. Yani kişi, makamının adabını gözetir ve bulunduğu mertebenin gereği olan halin günahlarından uzak durursa, buradan daha yukarı bir makama yükselmesi kolaylaşır. “İşte bu…” takva sayesinde, her mertebede, daha üst mertebelere çıkmanın bu şekilde kolaylaştırılması, “Allah’ın…buyruğudur.” O’na has özelliğidir. Bu özellik gereği insanları istidatlarına göre başarılı kılar ve kabul etme kapasiteleri oranında üzerlerine feyiz indirir. “Size indirdiği…” … Ardından yüce Allah, mücmel olan ifadeyi daha ileri boyutlarda ayrıntılandırarak şöyle buyuruyor: “Kim Allah’tan korkarsa Allah onun kötülüklerini örter.” önündeki engelleri ortadan kaldırır, feyizle arasına bir perde gibi giren, daha fazla bağış olmasına engel olan nefsin heyetlerinin üzerini örter. “Ve onun mükâfatını arttırır.” Haline uygun ve kabul yeteneğiyle bağdaşır, yeni istidadına elverişli kemali bahşeder. 10-Allah onlara şiddetli bir azap hazırladı. Allah’tan korkun ve sakının, Ey iman eden temiz akıl sahipleri! Allah size gerçekten bir (zikir) uyarıcı indirdi. 11-İman edip salih amel işleyenleri zulumattan nura çıkarıyor, size Allah’ın ayetlerini okuyan onları açıklayan bir Resul gönderdi ki, Kim Allah’a iman edip salih amel işlerse, orada ebedi kalmak üzere altlarından nehirler akan cennetlere sokar. Allah o kimse için gerçekten güzel bir rızık vermiştir. “Ey iman eden temiz akıl sahipleri! Allah’tan ittika edin!” inatçı münkirlerden oluşan geçmiş ümmetlerin halinden, onların başına inen azaptan ve yüklendikleri vebalden ibret alın, kendiniz için dersler çıkarın. Emir ve yasakları hususunda Allah’tan korkup sakının, eğer aklınız vehimle bulanmış değilse. Çünkü, ayetin orijinalinde geçen “lübb” kelimesi vehim katkılarından arınmış öz akıl demektir. Aklın vehim katkılarından kurtulması ise, kalbin, nefsin sıfatlarının katkılarından arınmasına, öz fıtrata dönmesine bağlıdır. Akıl vehimden, kalp de nefisten kurtulduğu zaman, iman, yakin düzeyine ulaşır. Bu yüzden, onları “iman edenler” diye nitelendiriyor. Yani, hakiki imanla inananlar. “Allah size gerçekten bir uyarıcı indirdi.” Zatın, sıfatların, isimlerin, fiillerin ve ahiretin hatırlatılmasını içeren bir Furkan (Hak ile batılı ayıran) indirmiştir. “…Bir Resul…” yani Ruh’ul Kuds onu

1314 • TEFSİRİ KEBİR / TE’VİLÂT

indirmiştir. Böylece, gramer açısından zikirden bedel olarak, onu da içerdiği için Resul ifadesine yer verilmiştir. Çünkü zikrin indirilmesi, Nebevi ruhla temas kurmak, manaların kalbe ilka edilmesi şeklinde gerçekleşir. “Allah’ın…ayetlerini okuyan…” Allah’ın sıfatlarını size tecelli ettiriyor, bu sıfatların tevhidini size gösteriyor. “Apaçık…” ki bunlar tecelli ettiricidirler. Ya da zatın nurlarını tecelli ettirirler. “İman edenleri…çıkarmak için…” yakini imanla inanan kimseleri kalp sıfatları karanlığından ruh nuruna ve müşahede makamına çıkarmak için. “Kim Allah’a inanırsa…” müşahede yoluyla ayni imanla inanırsa “ve salih amel işlerse…” Allah’ta Allah ile seyri gerçekleştirirse “Allah onu…cennetlere sokar…” sıfatlarının tecellilerinin müşahedesinden, ibaret cennetlere sokar. nurlarına muttali olunmasından “Altlarından…akar.” fiil, sıfat ve zat tevhidi ilimleri ırmakları akar. “Allah o kimse için gerçekten güzel bir rızık vermiştir.” bu ilimlerden oluşan güzel bir rızık hazırlamıştır. 12-Allah yedi semavat’ı arz’dan da bir o kadarını yaratandır. Allah’ın emri, bunların arasında inip durmaktadır…Ki, Allah’ın her şeye kadir olduğunu Allah’ın her şeyi ilmi ile kuşattığını bilmeniz için. “Allah, yedi kat semavat’ı ve arz’dan da bir o kadarını yaratandır.” Eğer ayette geçen “semavat” (gök) kelimesini zahiri anlamında kabul edersek, yedi arzdan maksat, meşhur yedi unsur tabakalarıdır. Çünkü bu tabakalar etkenler karşısında kabul edici edilgenler konumundadırlar. Dolayısıyla, unsur tabakaları, etkenlerden inen oluş suretlerinin konuldukları arzlar mahiyetindedir ve sırf ateşten ibarettir. Ateş ve havanın karışımından ibaret tabaka ise, esir küresi olarak adlandırılır ve parlak gök cisimleri, kuyruklu yıldız gibi şeyler oradan doğar. Zemherir tabakası, nesim tabakası, said tabakası…bir de nesimin içerdiği, ama balçık tabakasını da içeren su tabakası. Bu ise altıncı tabakadır. Ve merkezin yanında sırf yer tabakası… Ama yedi göğü, gaybın kapsamında zikredile kuvva, nefis, akıl, sır, ruh, hafa ve gaipler gaybı, yani çat cemi aynı anlamına alırsak, yerlerden maksat, meşhur yedi aza olarak belirginleşir. “ …İnip durmaktadır…” Allah’ın var etme, tekvin, tertip, nizam ve tekmile dair emri “bunlar arasında” inip durur. Allah doğrusunu herkesten daha iyi bilir.

TAHRİM SURESİ • 1315

TAHRİM SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Ey Nebi! Allah’ın sana helâl kıldığını diğer zevcelerinin gönül hoşnutluğunu talep ederek (niye) haram ediyorsun? Allah, Ğafur’dur Rahiym’dir. 2-Allah yeminlerinizi kefaretle çözmeyi size beyan etmişti. Allah sizin Mevlanızdır. O, her şeyi bilen(Alîm)dir, hikmet sahibi(Hakîm)dir. 3-O vakit Nebî zevcelerinden birine gizli bir söz söylemişti. O, bunu başkasına haber verdi. Allah da onu O’na açıkladı ki O da onun bir kısmını bildirmiş, hatta götürecek kısımdan bahsetmemişti. Nihayet onu (o sözü) kendisine haber verince: “Bunu sana kim haber verdi?” dedi. O da: “her şeyi bilen (Alîm), her şeyden haberdar (Habîr) olan haber verdi” Dedi. 4-Eğer ikiniz Allah’a tövbe ederseniz (iyi olur) çünkü kalpleriniz günaha meyletti. Eğer O’nun aleyhinde yardımlaşırsanız muhakkak Allah, O’nun Mevlasıdır, Cibril ve salih müminler, bunun arkasından da bütün melaikeler de yardımcıdır. 5-Eğer O sizi boşarsa, Rabbinin O’na sizin yerinize sizden daha hayırlı, müslüman, mü’min, itaatkâr, tövbekâr, ibadet eden, Allah için seyahet eden, dul ve bakire eşler verir. 6-Ey İman edenler! Kendinizi ve ailenizi yakıtı insanlar ve taşlar olan ateşten koruyun! Onun üstünde sert, acımasız, çok güçlü melekler vardır; Allah’ın kendilerine buyurduğuna karşı gelmezler, emredildiklerini yaparlar.

1316 • TEFSİRİ KEBİR / TE’VİLÂT

“ …Kendinizi ve ailenizi…ateşten koruyun…” Hakiki aile, kişi ile aralarında ruhani bir ilgi ve aşk bağı bulunan kimselerdir, onunla aralarında cismani bir bağın olup olmaması fark etmez. Kişi, aşk ile bağlandığı şeylerle zorunlu olarak hem dünyada, hem de ahirette beraber olur. Bu yüzden kendini koruduğu gibi, onları koruması, ateşten muhafaza etmesi gerekir. Eğer kişi nefsini karanlık heyetlerden temizler de kendilerine meylettiği ve sevgilerine daldığı bazı nefisleri temizlemese, onlara karşı beslediği bu sevgiden dolayı cazibelerine kapılır. Bu yüzden onlarla birlikte uçuruma yuvarlanır, onlarla perdelenir. Bunları, kişinin içindeki tabii kuvvetler anlamına da alsak, tabii âlemde, zatının dışında tersyüz olmuş insani nefisler anlamına da alsak fark etmez. Bu yüzden doğru sözlü olan birinin asfiyayı ve evliyayı sevmesi gerekir, ki onlarla haşrolunsun. Çünkü kişi sevdiğiyle beraber haşrolur. “…Yakıtı insanlar ve taşlar olan ateşten…” Bu, bütün ateş türleri içinde özelliği olan bir ateştir. Çünkü ancak insanlarla ve taşlarla tutuşur. Bunun sebebi de, Allah’ın kahrının sıfatlarından olan ruhani bir ateş olmasıdır. Bu yüzden süfli şeylerle bağlantılı, arz menşeli katı cisimlere ruhani sevgi zinciriyle bağlanmış nefisleri bürür. Bu nefisler, söz konusu cisim ve nefislere sevgi ve arzuyla yakın olunca, helak uçurumunda onlarla birlikte haşrolurlar. “Onun üstünde..” başında yani, bu ateşin yönetimini üstlenen “acımasız…melekler” vardır. Sert, acımasız ve görünümleri dehşet vericidir. Bunlar, semavi kuvvetler ve arz işleriyle ilgilenen faal melekutlardır. Ki yedi gezenin ve on iki burcun ruhaniyetini de bunlar oluşturur ve bunlara on dokuz zebani olarak da işaret edilmiştir. Ama “Malik” adlı melek bunların dışındadır. O, süfli âlemle, cisimler üzerinde etkili bütün kuvvet ve melekutlarla görevlendirilmiş cismani tabiattan ibarettir. Ki insani nefisler, bunlardan arınacak olursa, mertebelerinden de sıyrılıp Ceberut âlemine yükselir. Artık, bu melekuti kuvvetlere tesir eder. Ama bedensel işlere daldığı, taşlar olarak ifade edilen heyulani cisimlere nefsini yakın kıldığı için de bu melekuttan etkilenir, onun esiri bir tutsak haline gelir, onun elinden işkence görür. “Güçlü…” yani, çok güçlü ve serttirler; yumuşaklık, şefkât ve rahmet namına bir şey bulunmaz onlarda. Çünkü kahretme özelliğine sahip olarak yaratılmışlardır. Ancak ezdikleri zaman lezzet alırlar.

TAHRİM SURESİ • 1317

“Allah’ın kendilerine buyurduğuna karşı gelmezler…” Allah’ın emrine boyun eğmiş, tabi olmuşlardır. Ona itaat etmiş ve buyruğuna ram olmuşlardır. Çünkü şu âlemin cisimleri ve kuvvetleri gibi kendilerinden aşağı olan varlıklar üzerinde kahredici ve müessir konumda olsalar da İlahi huzur karşısında ise kahredilmiş ve edilgen bir kanımdadırlar. Eğer doğaları gereği İlahi emre boyun eğmeselerdi, bu âlem üzerinde bir etkileri olmazdı. “Emredildiklerini yaparlar…” çünkü etkileri devamlıdır. Kuvvetleri ve kudretleri tükenmez. 7-Ey kâfirler! Bugün özür dilemeyin. Siz ancak yaptıklarınızın cezasını çekeceksiniz. “Bugün özür dilemeyin…” çünkü bedenin harap olmasından ve heyetlerin kökleşmesinden sonra, amellerin karşılığının verilmesinden başka bir şey yoktur. Orada tekamül etmek imkânsızdır artık. 8-Ey iman edenler! Allah’a nasûh tövbesi ile tövbe edin! Umulur ki Rabbiniz sizin kötülüklerinizi örter, sizi altlarından ırmaklar akan cennetlere sokar. Allah, Nebiyi ve Onunla birlikte iman edenleri utandırmayacağı o günde… onların önlerinde nurları aydınlatır ve sağlarından gider… Ey Rabbimiz! Nurumuzu bizim için tamamla ve bizi mağfiret eyle, muhakkak sen her şeye Kadîr’sin. “Ey iman edenler!…Allah’a nasûh bir tevbe ile dönün!…” Bütün hallerinizde O’na dönerek tevbe edin. Çünkü tevbe mertebeleri de tıpkı takva mertebeleri gibidir. Nasıl ki takvanın ilk mertebesi, şer’an yasaklanan şeylerden uzak durmak ve son mertebesi de benlikten ve varlık kalıntısı barındırmaktan sakınmak ise, tevbenin de başı, günahlardan dönmek, sonu ise, hakikât ehline göre büyük günahların anası olan var olma günahından dönmektir. “Nasuh bir tevbe ile…” yırtıkları yamayan, delikleri kapayan, bozuğu düzelten ve gedikleri dolduran samimi bir tevbe ile Allah’a dönün. Çünkü herhangi bir makamın gediği, bozukluğu ve eksikliği, ancak ondan daha yüksek bir makama yükselerek ondan tevbe etmekle kapanır, düzelir ve giderilir. Kişi yüksek bir makama yükselmek suretiyle bulunduğu makamdan tevbe edince, bu yüksek makamı engelleyen perdeden sıyrılıp öne çıkınca, eksiği tamamlanır, kapanır. Çünkü ayette geçen “nasuh” kelimesi, elbiseyi dikmek anlamındaki “en-nash” masdarından gelir. Ya

1318 • TEFSİRİ KEBİR / TE’VİLÂT

da, döndüğü makama meyletme, göz dikme şaibesinden tamamen beri bir tevbe ile Allah’a dönün. Yani döndüğünüz makama iltifat etmeyin, bakışlarınızı ona yöneltmeyin. Bu takdirde de saflık anlamında ennusuh masdarından türetilmiş olur. “Umulur ki Rabbiniz sizin kötülüklerinizi örter.” Uzaklaşıp rabbinize döndüğünüz, artık gözünüzü dikmediğinizin makamın günahlarını, perdelerini, afetlerini ortadan kaldırır. Ya da o makama alışmışlığınızı, ona meyletmenizi, onu görmenizi veya ondan uzaklaşıp yükseldikten sonra gerçekleşen telvini örter. Mesela kalp makamında nefisle zuhur etme ve ruh makamında kalp ile zuhur etme veya vahdet makamında benlikle zuhur etme şeklindeki telvin gibi. “Sizi…cennetlere sokar…” tevbe mertebelerine göre belirginleşen cennetlere sokar sizi. “Allah, Nebîyi ve Onunla birlikte iman edenleri utandırmayacağı o günde…” yakınlık makamında perdelerin açılıp zahir olmasıyla birlikte “Onların önlerinde…nurları aydınlatıp gider…” nazar ve ilmi kemal itibariyle sahip oldukları nurları önlerini aydınlatır. “ve sağlarından…” gider. Yani amel ve amelin kemali itibariyle sahip oldukları sağ taraflarını aydınlatır. Çünkü ilmi nur vahdet kaynağından doğar, ameli nur ise kalp tarafından gelir. Kalp ise nefsin sağındadır. Ya da kendilerinden öncekilerin nuru onların önlerini, içlerindeki ebrarın nuru ise sağlarını aydınlatıp gider. “Ey Rabbimiz! Nurumuzu bizim için tamamla…derler.” Yani Allah’a sığınırlar, varlık kalıntılarının zuhur etmesinden kaçıp onun himayesine girerler. Çünkü varlık kalıntısı müşahedeleri açısından bir karanlık konumundadır. Dolayısıyla salt yokluk (fena) ile birlikte nurlarının sürekli olmasını talep ederler. Ya da “varlığınla kemali sürekli olarak bize yönelt. Vechinin parıldayışlarını devamlı kıl.” derler. Bunu, müşahede ile duydukları aşırı özlemin etkisiyle söylerler. Tıpkı şairin “sevgilisi yaklaşınca, aşık, ayrılır korkusuyla ağlamaya başlar…” demesi gibi. Ya da bu sözü içlerindeki bazıları söyler. Bunlar da henüz zati müşahede mertebesine ulaşmamış kimselerdir: “Bize mağfiret et…” fena sonrası bekanın zuhuruyla veya fena öncesi sabit varlıkla bizi bağışla…derler. 9-Ey O Nebî! Kâfirlerle ve münafıklarla cihat et! Onlara karşı dert davran. Onların varacağı yer cehennemdir. O gidilecek yer ne kötüdür!

TAHRİM SURESİ • 1319

10-Allah, Nuh’un karısını ve Lût’un karısını kâfir olanlar için misal verdi. Bu iki kadın salih iki kulumuzun nikahı altında idiler, onlara hainlik ettiler de onları, Allah’tan gelen şeye karşı kurtaramadılar. Onlara: “Ateşe girenlerle beraber sizde girin!” denildi. 11-Allah iman edenlere de Firavun’un karısını da misal verdi. O kadın (Asiye) o vakit dedi: Ey Rabbim! Senin katında benim için cennette bir ev yap, firavun’dan ve yaptığı işlerden ve beni bu zalim kavimden kurtar. 12-Ve ırzını pek sağlam koruyan İmran kızı Meryem’i de… Biz ona ruhumuzdan nefh ettik. O, Rabbinin kelimelerini ve Kitablarını tasdik etti, o itaatkârlardandı. “Kâfirlerle ve münafıklarla cihat et…” Çünkü seninle onlar arasında gerçek bir zıtlık vardır. “Onlara karşı sert davran.” Çünkü senin kuvvetin, bütün kuvvet ve kudretlerin membaı, kahır ve izzetin kaynağı Allah’tandır. Böylece belki onların heybetlerini kırarsın, haşinliklerini, dik başlılıklarını yumuşatırsın. Nefislerini ezersin. Zelilce boyun eğmesini sağlarsın. Bakarsın kahredici nurdan etkilenirler, hidayete ererler. Böylece kahrın sureti lûtfun aynı olur. “Onların varacağı yer cehennemdir. O gidilecek yer ne kötüdür.” Onlar, onlar olarak kaldıkları sürece, yani aynı özelliklerini korudukları müddetçe veya istidatlarını yitirdikleri, ya da aslında hiç istidat sahibi olmadıkları için, daima ve ebediyen cehennemde olacaklardır. Bundan sonra yüce Allah, tabii kavuşmanın, şekli bütünleşmenin uhrevi işlerde muteber olmadığını, bilakis, asıl itibar edilenin, hakiki sevgi ve ruhani bütünleşmeler olduğunu açıklıyor. Evet, sadece bunlar etkilidirler. Tabii et parçası ve iç içe geçme ve muaşeret gereği belirginleşen şekli bağlardan ise, ölümden sonra hiçbir etki kalmaz. Her iki temsil açısından da sadece dünya hayatında geçerli olurlar. Allah katında onurlu bir yere sahip olmayı hak etmek için salih amel ve hak itikat sahibi olmak gerekir. Tıpkı Meryem’in iffetliliği, Rabbinin kelimelerini tasdik etmesi ve itaat etmesi gibi. Bu özellikleridir ki, onu, Allah’ın nefhasını kabul edecek hale getirmişti. İki temsil arasında şu husus belirginleşiyor: Ruh ve kalbe itaati gereği gibi yerine getirmeyen, onlarla güzel geçinmeyen, emirlerine ve yasaklarına uymak suretiyle

1320 • TEFSİRİ KEBİR / TE’VİLÂT

onlara itaat etmeyen, onların sırlarını korumayan; buna karşılık onlara muhalefet etmeyi mubah sayan, mubahlığı esas alan bir çizgide hareket eden, tevhit sözüne kulak hırsızlığıyla yaklaşan, içinin kemalini intihal etmek suretiyle azgınlaşan hain nefis yoksunluk ateşindedir, perdelenmişlerle beraber ayrılık azabındadır. Ruh ve kalbin ona yönelik yol göstericilikleri, sonsuzluk noktasında bir fayda sağlasa da, azaptan korunmak hususunda herhangi bir fayda sağlamaz. Firavun karakterli nefs-i emmarenin istilası altında ezilen ve Hakk’a iltica ederek kurtulmak isteyen kalp, saflığı nedeniyle Allah sevgisiyle güçlendiği, buna karşılık, çaresiz olduğu, nefsi ve şeytanı kahretme gücü de zayıfladığı için azapta sonsuza kadar kalmaz. Kurtuluşa erer. Nimetler içinde ebediyen kalır. Gerçi nefsi komşu olmaktan dolayı bir süre azap görecek ve nefsin fiillerinden dolayı bir zaman elem çekecektir. İffet erdemiyle süslenmiş-ki buna iffetini korumak şeklinde işaret edilmiştir-nefis, kutsal ruhun feyzini kabul etmeye elverişlidir, bu nedenle kalp İsa’sını taşır, ruhun nuruyla aydınlanmış, Rabbinin, hikmetli akideler ve İlahi şeriatlar şeklindeki sözlerini tasdik ederek Allah’a ilim, amel, gizli açık ve mutlak itaat etmiştir. Dolayısıyla cem ve tafsil olarak, batın ve zahir olarak tevhidin akışına karışmıştır. Allah, doğrusunu herkesten daha iyi bilir.

MÜLK SURESİ • 1321

MÜLK SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Mülk elinde olan ne yüceler yücesidir. O, her şeye kâdirdir. “Mülk elinde olan Allah, yüceler yücesidir.” Ayette geçen “mülk” kelimesinden maksat, cisimler âlemidir. Nitekim “melekut” tan maksat da nefisler âlemidir. Bu yüzden yüce Allah, mülk âlemi üzerinde dilediği gibi tasarruf etmekle zatını vasfederken “tebareke=yüceler yücesidir” ifadesini kullanmıştır. Bu kelime ise, büyüklüğün son sınırını, yücelik ve bereketliliğin, ziyadeliğinin nihayetini ifade eder. Ama iradesi doğrultusunda melekut âlemine boyun eğdirmesinden söz ederken “tesbih” ifadesini kullanmıştır. Bu ise tenzih demektir. Buna şu ayeti örnek gösterebiliriz: “Her şeyin melekutu kendi elinde olan Allah münezzehtir.” (Yasin, 83) Mülkün ve melekutun her birine uygun olan ifade kullanılmıştır. Çünkü büyüklük, ziyadelik ve bereketlilik cisimlere, münezzehlik de maddeden soyut şeylere daha uygun düşmektedir. Buna göre ayetin anlamı şöyledir: Mülk âleminin tasarrufu kudret elinde olan Allah yüceler yücesidir, (Ekber’dir) büyüktür. Mülk âlemi üzerinde O’ndan başkası tasarruf edemez. Var olan bütün cisimler O’nun eliyle var olmaktadırlar, başkasının eliyle değil. Ve O, bunlar üzerinde dilediği gibi tasarrufta bulunur. “Ve O…” mümkün olup da var olmayan her şeye de Kadirdir, onları dilediği gibi var eder. Çünkü kudret karinesi, bir şeyi mümkünlüğe has kılar. Zira onunla illetlendirilmiştir. Bu yüzden kudret karinesiyle birlikte zikredilen şey için “kudretin makduru” (güç yetirileni) dur, denir. Çünkü mümkündür. 2-O ki, sizin hanginizin ameli daha güzeldir diye imtihan etmek için ölümü ve hayatı yaratmıştır. O, Azîzdir, Ğafurdur. “O ki…ölümü ve hayatı yaratmıştır.” Ölüm ve hayat yokluk ve varlık kapsamıyla ilgili kavramlardır. Çünkü hayat, nefes alıp vermek gibi zorunlu da olsa hissetme ve iradi hareketlerde bulunmadır.

1322 • TEFSİRİ KEBİR / TE’VİLÂT

Ölüm ise, bu özelliklerde olabilecek bir şeyde, bunların olmaması halidir. Sahip olmamak ise, mutlak yokluk demek değildir. Bilakis, bunda da varlık şaibesi vardır. Ölümdeki acı, varolmaya yatkınlık mahalli olarak kabul edilir. Bu yüzden “yaratma” fiilinin hayata taalluk etmesi gibi, ölüme de taalluk etmesi doğrudur. Bu yüzdendir ki, ölüm ve hayatın yaratılmış olmalarının gayesi de, insanın iyi ve kötü ameller işleme bağlamında sınanması olarak belirlenmiştir. Yani, kendisine ceza/karşılık terettüp eden maluma tabi bilmenin açığa çıkması. Bu ise, malumun vaki olmasından sonra, insan mazharında belirginleşen bir bilgidir. Çünkü bu, Allah’ın, gaiplerde saklı ve malumlar üzerinde zuhur eden ilminden başka bir şey değildir. Zira, ancak hayat sayesinde amelleri işleme imkânı doğabilir. Ölüm ise, iyi ameller işlemeye sevk edici, güzel şeyler yapmaya teşvik edici bir olgudur. Amellerin sonuçları onunla ortaya çıkar. Amellerin asılları ise hayatla belirginleşirler. Ve hayat ve ölüm sayesinde nefislerin derece bakımından birbirlerine üstünlükleri, helak olma ve kurtulma hususundaki farklılıkları ortaya çıkar. Ayette önce ölüm, sonra hayat zikredilmiştir, çünkü mülk âleminde ölüm, zati, hayat ise arızidir. “O, Azîzdir…” mutlak galiptir, üstün iradelidir. Kötü ameller işleyenleri kahreder. “Ğafurdur.”… Çok bağışlayandır; iyi ameller işleyenleri, sıfatlarının nuruyla örter. 3-O ki, birbiri ile ahenkar yedi kat semavat’ı yaratmıştır. Rahmanın yarattıklarında hiçbir düzensizlik göremezsin. Haydi çevir gözünü de bak, bir çatlak görebilir misin? 4-Sonra gözünü tekrar tekrar çevir bak!.. o göz sana hayret ve şaşkınlık içinde, yorgun ve hakir olarak dönecektir. “O ki, birbiri ile ahenktar yedi kat semavat’I yaratmıştır.” Mülk âleminin, göklerin yaratılışı bağlamındaki kemalinin son noktası budur. Bundan daha sağlam yaratılışlı, daha düzenli ve daha uyumlu bir şey göremezsin. Bunların yaratılışı da “Rahman” a izafe edilmiştir. Çünkü zahiri nimetlerin aslı, sair dünyevi nimetlerin kaynağı bu sıfattır. Göklerin yaratılışında bir uyumsuzluğun olmayışına gelince, bu da yayılmış, yuvarlak oluşundan, birbiriyle uyumlu ve güzel bir düzen ve uyumluluğa sahip olmasından dolayıdır. Önce yırtılıp sonra kaynaması mümkün olmadığından çatlaklığın olması da olumsuzlanmıştır. “Sonra gözünü, tekrar tekrar çevir bak…” denilmesinin nedeni şudur: Tekrar tekrar bakmak, üzerinde düşünüp durmak, hakikâtlerin bütün gerçekliğiyle kavranmasını sağlar. Bu yöntem, göklerde çatlak ve yırtık aramak maksadıyla yapıldığı zaman, sonu aciz ve bitkin olarak bu işten vazgeçmekten başka bir şey olmaz. İmkânsızı aramaktan daha zor bir şey var mı!

MÜLK SURESİ • 1323

5-And olsun ki biz, en yakın dünya semasını kandillerle donattık. Ve onları şeytanlar için atılacak atış taneleri ve şeytanlar için çılgın ateş azabı hazırladık. “And olsun ki biz, en yakın dünya semasını…donattık.” manevi göklerin en yakını olan dünya semasını, yani insan aklını “kandillerle…” kanıtlarla, beyyinelerle süsledik. “Bunları…atış taneleri yaptık.” vehim ve hayal şeytanlarına yönelik atış taneleri yaptık. “ Onlara…azabı hazırladık.” Tabiatın ortasında perdelenme, cismani âlem uçurumuna düşme ve karanlık, zulmani berzah çukuruna yuvarlanma ateşini hazırladık. Veya bize, akli semadan daha yakın olan maddi göğün, yıldızlarla donatılması kastedilmiştir. Biz onları öyle bir özelliğe sahip kıldık ki, nur âleminden uzak, cevherleri karanlık, cevherleri pis cismani bürüyücülerle beraber oldukları için kutsi cevherlerden ayrılan, bu yüzden varlık zulmetinin, tortu ağırlığının baskısı altına giren, tabii şehvetlerle içli dışlığı olduğu için de özü bulanıklaşan, cismani varlıklara taalluk etmekten dolayı onların kirleriyle kirlenen, onlara karışan, bu yüzden karanlık heyetler içlerinde kökleşen, tabiatları değişen, böylece ulvi cisimlerin tesirlerinden etkilenen nefisleri onlarla taşlayarak kovarız. Bu nefisler, özleri itibariyle ulvi cisimler âlemine iştiyak duysalar, yıldızların ruhaniyetleri onları taşa tutar, süfli âlemin cehennemine doğru kovalar, heyetlerine uygun kalıplardan, tabiatlarına benzeyen berzahtan ayrılmamalarını sağlarlar. Onları tabiatın tezat cehennemine, bu karanlık bürüyücülerin tabiatlarının istilasının alevinin içine atarlar. 6-Rablerini inkâr edenler için cehennem azabı vardır. O, ne kötü dönüş yeridir! 7-Oraya atıldıklarında o kaynarken, onun solumasını işitirler… “Rablerini inkâr edenler için…” Rablerinden perdelenmiş, uzaklığın, olumsuzlanmanın ve kötülüğün en son noktasına varan bütün şeytanlar ile, onların dışındaki zayıflar ve kötülüğün son noktasına varmamış perdelenmişler için “cehennem azabı vardır.” onlar için süfli âlem vardır. Bu âlem ise, bürüyen bir karanlıktır ve tabiatı gereği nur âleminin karşıtıdır. “O, ne kötü…” dönüştür, bu karanlık, bu aşağılayıcı, bu yakıcı uçurum ne kötü “bir dönüş yeridir!” “Oraya atıldıklarında…işitirler.” cehennem halkının çirkin, insanların ve ruhanilerin seslerine ters uğultularını veya kendi korkunç iniltilerini işitirler. Çünkü orada çirkin görünümlü, kötü sesli hayvanların seslerini çıkararak böğürürler. “…Kaynarken…” cehennem, onların üzerine kaynar, her taraflarını bürür, üzerlerine çıkar.

1324 • TEFSİRİ KEBİR / TE’VİLÂT

8-Neredeyse cehennem öfkesinden çatlayacak!.. İçine her defasında bir bölük atıldıkça, cehennem bekçileri onlara: “Size uyarıcı (nezir) gelmedi mi?” diye sorarlar. 9-Onlar da derler: Evet, bize uyarıcı geldi ama biz onu yalanladık ve dedik: Allah hiçbir şey indirmemiştir, siz çok büyük bir şaşkınlık içindesiniz başka değil. 10-Bir de şöyle derler: Eğer ki biz işitir ve akıl eder kimseler olsaydık bu alevli ateşe atılanların içinde bulunmazdık! 11-Böylece günahlarını itiraf ettiler. Rahmetten uzak olsun o cehennem halkı. “Neredeyse cehennem öfkesinden çatlayacak!” Zıtların galebesinin şiddetinden ve de nefislerin cevherlerine zıt oluşunun şiddetinden parçalara ayrılacak gibi. Ömrüne yemin olsun! Tabiatların zıtlığının şiddeti, düşmanlığın ve nefretin şiddetli olmasını, bu da kin ve öfkenin büyüklüğünü gerektirir. İşte bu cehennem uçurumu, nur âleminin tabiatına ve mücerret cevhere, nefsin fıtratının aslına şiddetli şekilde karşı ve zıt olduğu için ona büyük bir öfke duyar, öfkesiyle onu yakar. Allah bizi bundan korusun. Cehennem bekçileri, süfli tabiat âleminin idaresinden sorumlu arz ve sema menşeli nefislerdir. Sormaları ise, söz konusu nefislerin cehennemden çıkmalarına itiraz edip engellemeleri anlamındadır. Gerekçe olarak da, Rasulleri yalanlamış olmalarını, inançlarını, Rasullerin getirmiş oldukları hakikâtler doğrultusunda şekillendirmemelerini, Rasullere karşı inatla direnmelerini, Allah’ı ve kelamını bilmemelerini, Hakk’a karşı sağır olup onu dinlememelerini, Allah’tan gelen irfan ve ayetleri anlamaya çalışmamalarını, tevhidinin delillerini ve açıklamalarını düşünmemelerini gösterirler. Onlar eğer dinleselerdi, akletselerdi, anlamaya çalışsalardı hiç kuşkusuz rahmetten uzak düşmüyecekler Hakk’ı bileceklerdi. Bundan dolayı da Rasullere tabi olarak kurtulacaklardı. Nur âlemine ve Hakk’ın civarına çıkacaklardı. Dolayısıyla alevli cehennemin halkından olmayacaklardı. 12-Gerçekten Rablerinden haşyet duyanlara gelince… Onlar için mağfiret ve büyük bir mükâfat vardır. “…Rablerinden…gelince…” Nefis makamında sıfat müşahedesi açısından gaip oldukları halde inancı tasdik ederek Rablerinin azametini tasavvur edenlere yani “haşyet duyanlara” gelince, “onlar için mağfiret vardır.” kendi nefislerinin sıfatlarından bağışlanırlar. Ve “büyük bir mükâfat vardır.” kalbin nurlarından ve sıfat cennetinden oluşan büyük bir ödül, ecir verilecektir onlara. Ya da şöyle bir anlam kastedilmiştir:

MÜLK SURESİ • 1325

Kalp makamında, zat müşahedesi açısından gaip oldukları halde sıfatlarının azametini düşünmek suretiyle Rablerinden korkanlar (haşyet) duyanlar için, kendi kalplerinin sıfatlarından bağışlanma ve ruh nurundan ve zat cennetinden oluşan büyük bir ecir yani mükâfat vardır. 13-Sözünüzü ister gizli tutun, ister onu açığa vurun. Muhakkak O, kalblerin (sadırların) içindekini bilmektedir (Alîmdir). 14-Hiç yaratan bilmez olur mu? O, Latif’tir, Habîr’dir. “O, kalplerin içindekini bilmekte(Aliym)dir.” Çünkü bu sırlar O’nun ilminin aynıdır. Böyle iken, yarattığı, şekil verdiği ve sırlarının yeri haline getirdiği vicdanları bilmez mi? “O, en ince işleri örüp bilmektedir.” onların içyüzlerini, derinliklerini bilir, gaiplerine nüfuz eder. “Habîr’dir…” Her şeyden haberdardır. Zahir olan hallerini bilir. yani, yarattığı şeylerin içini de dışını da, batınını da zahirini de bilir. Daha doğrusu, gerçekte O, O’dur, batın da zahir de. Aradaki tek fark, vaciplik-mümkünlük, mutlaklık-kayıtlılıktır. Hüviyetin “şu”lukla, hakikâtin de şahsiyetle perdelenmesidir. 15-Yeryüzünü (arza) size boyun eğdiren O’dur. Şu halde onun omuzlarında yürüyün ve Allah’ın rızkından yiyin.. Dönüş ancak O’nadır. “Yeryüzünü…” nefis arzını “size boyun eğdiren O’dur…Şu halde…yürüyün…” fıtrat ayaklarıyla onun en yüce sıfatlarında, en üstün taraf ve cihetlerinde yürüyün. Onu kahredip zelil kılın. “Ve Allah’ın rızkından yiyin.” Arzın cihetinden elde edilen rızıklardan yiyin. Yani maddeden elde edilen ilimleri derleyin. Bu ise, ayakların altından yemektir ki, buna şöyle işaret edilmiştir: “Muhakkak, hem üstlerinden, hem de ayaklarının altından yerlerdi.” (Maide, 66) “Dönüş ancak O’nadır.” Velayet makamına ve cem huzuruna yükselmek suretiyle dönüş O’nadır. 16-Sema’da olanın sizi arz’a batırıvermeyeceğinden emin misiniz? O zaman birden arz sarsıldıkça sarsılır, çalkalanır… “…Emin misiniz?…” hakimiyeti ruh semasını kahırla boyun eğdiren, nuru, tesir ve aydınlatma ile akıl güneşini kamaştıran zatın “sizi…batırıvermeyeceğinden” nefis arzına batırmayacağından emin misiniz? Yeri (arz’ı) harekete geçirip üstünüze devirmeyeceğinden, dolayısıyla sizi kahretmeyeceğinden, istila etmeyeceğinden, nurunuzu giderip sizi helak etmeyeceğinden ve sizi aşağıların aşağısı kılmayacağından nasıl emin olabilirsiniz? “O zaman yer sarsıldıkça sarsılır…” yükselerek, hafifleyerek sarsılır, durup sükunet bulması mümkün olmaz, istikrar bulamaz. Çünkü yerin doğasında hafiflik ve kararsızlık vardır.

1326 • TEFSİRİ KEBİR / TE’VİLÂT

17-Yoksa semada olanın, üzerinize taş yağdıran bir rüzgâr göndermiyeceğinden emin misiniz? Benim uyarmam nasıl olurmuş ilerde bileceksiniz! 18-And olsun, onlardan öncekilerde yalanlamışdı… Beni yalanlamak nasıl olurmuş!? “…Emin misiniz?…” bu ulu ve kahredici zatın “üzerinize…göndermeyeceğinden” nefis sıfatları ve lezzetlerinden, beklenti ve umut atmosferinde, kalbin üzerine heva rüzgârıyla yükselen şehvetlerinden oluşan taşları yağdırmayacağından, sizi, yalanlayanlar olarak helak etmeyeceğinden emin misiniz? Ki onların nefisleri, Allah’ın kahrıyla hareket edip kendi karanlıklarıyla Rasullerin hidayetlerinin nurundan perdelendiler, bu yüzden yerin dibine batırıldılar, meshedilip başka canlılara dönüştürüldüler. Bunlarla ilgili daha nice akıl almaz haller vardır. Kısacası, uyarıldıkları korkunç felaketi bizzat yaşadılar. 19-Onlar görmediler mi? Üstlerinde kanatlarını açarak ve kapatarak, saflar halinde, süzülerek uçan kuşları, onları Rahman olandan başkası tutmuyor. Muhakkak O, her şeyi gören (Basir)dir. “…Görmediler mi?” irfan ve hakikât kuşlarını, nurani parıldayışları ve kutsi anlamları “ üstlerinde” ruh semasında “kanatlarını açarak…” nefislerini bir tertip ve uyum içinde hareket ettirerek “ve kapatarak…” kalbe iniş esnasında kapatarak uçtuklarını görmediler mi? “Onları Rahman olandan başkası tutmuyor.” İstidatlara şekil veren, istidatlara kabul yeteneğini veren, yaratıp belli bir ölçüde hareket ettirdiği her şeyi kuşatan geniş rahmetiyle istidatlarda bir kapasite var eden ve her şeye yaratılışını veren Allah’tan başkası onları havada tutmaz. Yine onları gönderen de rahimdir. O ki, her şeye istidadı oranında takdir edilen kemali gönderen, gayp âleminde planlanan bütün anlam ve sıfatları izhar edendir. “Muhakkak O, Basir’dir…” Her şeyi gaybının gizliliklerinde görmekte ve layık olduğunu vermektedir. Dilediği gibi ona şekil vermekte ve ona istediği özellikleri bahşetmektedir. Bütün bunlar hikmetine göre gerçekleşmektedir. Sonra da muvaffak kılmasıyla ona hidayetini bahşetmektedir. 20-Rahman olana karşı size yardım edecek askerleriniz hani kimlerdir? Şüphesiz kâfirler ancak derin bir gaflet içinde bulunmaktadırlar. “…Askerleriniz hani kimlerdir?” Allah’tan başka, yardım istenecek ve “işte bu!” diye işaret edilecek hani kim var? Bunun içinde organlar, aletler ve kuvvetler, etkileme ve yardım etme gibi özellikler denk düşen bütün vasıtalar da vardır. Evet, bütün bunlar içinde hangisi için şöyle

MÜLK SURESİ • 1327

denebilir: “Rahman olan (Allah)a karşı size yardım edecek?” Rahmanın göndermediği batın ve zahir nimeti gönderecek veya manevi ve maddi olarak gönderdiği nimete de engel olacak, yahut vermeyip takdir etmediği şeyi sizin için tahsil edecek ve da size takdir edip isabet ettirdiği şeyi engelleyecek askerleriniz kimlermiş? “Şüphesiz…” fıtratlarının nurunun üzerini örten perdelenmişler “kâfirler ancak derin bir gaflet içinde bulunmaktadırlar.” vasıtalara aldanmaktadırlar. 21-Şayet O, size verdiği rızkı kesiverse, size rızık verebilecek kimdir? Hayır, onlar azgınlıkta ve nefretle direnip durmaktadırlar. “…Kimdir?…” kendisine işaret edilecek ve Rahman olan “Allah size verdiği rızkı kesiverse, size rızık verebilecek” diye nitelenecek kim var? Rahman olan Allah, sizin manevi ve maddi rızkınızı kesse, onu size gönderecek kimdir? “Hayır, onlar azgınlıkta…direnip durmaktadırlar.” İnatçılık ve azgıncılık içindedirler. Çünkü Hakk’ın üzerine geçirdikleri batıla bel bağlayarak Hakk’a karşı çıkmaktadırlar. Nefislerinin karanlığına bürünüp nura karşı durmaktadırlar. “Nefretle” direnmektedirler. Hak’tan alabildiğine kaçmaktadırlar. Çünkü tabiatları Hak’tan uzaktır ve Hak ile bağdaşması mümkün değildir. 22-Şimdi yüzüstü kapanarak yürüyen mi daha doğrudur? Yoksa sıratı müstakim üzerinde düzgün yürüyen mi? 23-De ki: Sizi yaratan O’dur. Size kulaklar, gözler ve kalpler veren O’dur. Siz pek az şükrediyorsunuz. 24-De ki: O, sizi üretip arza yayandır ve O’na toplanacaksınız. 25- “Eğer doğru söylüyorsanız bu vaat ne zaman?” diyorlar. 26-De ki: O ilim Allah’ın yanındadır. Ben sadece apaçık bir uyarıcıyım. 27-Nihayet onu yaklaşmış gördükleri vakit kâfirlerin yüzleri kötüleşdi… “İşte davet edip istediğiniz budur!” 28-De ki: Gördünüz mü!?.. Eğer Allah beni ve benimle beraber olanları helak ederse yahut bize rahmet etse, kâfirleri elem verici azaptan kim kurtarır? 29-De ki : O, Rahmandır, biz O’na iman etmiş ve sırf O’na güvenip dayanmışızdır. Yakında kimin apaçık sapıklık içinde olduğunda bileceksiniz. 30-De ki: Gördünüz mü? Şayet suyunuz yerin derinliğine çekilse, kim bir akarsu getirir!?

1328 • TEFSİRİ KEBİR / TE’VİLÂT

“Yüzüstü kapanarak yürüyen mi?” yüzü üstüne kapanarak süfli cihete yönelen, maddi lezzetlere sevgiyle bağlanan ve tabii olguların cazibesine kapılan kimse mi varılacak yere daha iyi erişir?… “yoksa…düzgün yürüyen mi?” istikamet, doğruluk ve eksiksizlik niteliğine sahip ve künhüne varılamayan, maddi ölçülerle takdir edilemeyen tevhid yoluna giren mi? Buraya kadar, iki zümre, yani sapıklarla tevhid ehli hidayete erenler birbirlerinden ayrı bir şekilde nitelendirildiği için, şimdi de fiil tevhidine işaret ediliyor: “De ki: Sizi yaratan…O’dur.” Bu bağlamda Allah’ın ilk kez yaratma (ibda) ve yaratmayı tekrarlama (iade) fiillerine işaret ediliyor. Bu arada perdelenmişlerin, Allah’ın ilk kez yaratmasını kabul ettikleri halde, yaratmayı tekrarlamasını inkâr ettikleri açıklanıyor. Artık, inkâr ettikleri şeyi görmekten dolayı yüzlerinin kararması kaçınılmazdır. Yüzlerini bir keder kaplayacaktır, sıkıntıları yüzlerinden okunacaktır. Öyle elem verici bir azap göreceklerdir ki, vasfetmeye imkân yoktur. Kendilerini Hak’tan perdeleyen, tesirlerinin olduğunu varsaydıkları şeylerin onları bu azaptan kurtarmasına da imkân yoktur. Bütün yakıştırmalara rağmen onlar acizdirler, kudretten yoksundurlar. Ama Rahman olan Allah öyle değildir. Onlar, bütün fiilleri O’ndan görerek Rahman’a güvenip dayanmadılar. Başkasından tesir özelliğini nefyetmediler. Kısacası Rahman olan Allah’a hakkıyla iman etmediler. Bu yüzden, onların inkârlarına ve şirklerine şöyle karşılık veriliyor: “O Rahmandır (çok esirgeyicidir); biz O’na iman etmiş ve sırf O’na güvenip dayanmışızdır.” Yani, O’ndan başkasına tevekkül etmeyiz. Çünkü biz, rahmaniyet huzurunu müşahede ettik ki, bütün eşya bu huzurdan sudur eder. İşte bu hakiki iman, fiilleri Allah’tan başkasına nispet etmemizi engelledi. Bu yüzden O, bizi kurtarır, sizi değil. Allah doğrusunu herkesten daha iyi bilir.

KALEM SURESİ • 1329

KALEM SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Nûn. Kaleme ve satır satır yazdıklarına and olsun. Nun.” Külli nefis demektir. “Kaleme…” bundan maksat da külli akıldır. Birincisi, kelimenin ilk harfiyle yetinmek şeklinde kinayedir. İkincisi ise, teşbihtir. Çünkü varlıkların suretleri nefse, aklın tesiriyle nakşedilir. Aynı şekilde suretler de levhin üzerine de kalemle yazılır. “Yazdıklarına…” eşyanın suretlerine, mahiyetlerine, vaki oldukları duruma göre takdir edilmiş hallerine dair yazdıklarına and olsun. “Yazdıklarına…” fiilinin faili, aracı akıllardan ve kutsal ruhlardan oluşan katiplerdir. Gerçi gerçek yazan yüce Allah’tır. Ancak olay isim huzuruyla bağlantılı olunca, yazma fiili mecazi olarak onlara nispet edilmiş ve bu ikisine, bu ikisinden sadır olan varlıkların ilk kaynaklarına, İlahi takdirin suretlerine, emrinin başlangıcına ve gaybının mahzenine yemin edilmiştir. Çünkü bunların şerefi yüksektir. Etki ve etkilenmenin ilk mertebesinde bütün varlığı kapsarlar ve üzerine yemin edilen hususlar münasebetleri de açıktır. 2-Sen, Rabbinin nimeti sayesinde mecnun değilsin. 3-Hiç şüphesiz senin için bitip tükenmez bir mükâfat vardır. “Sen -Rabbinin nimeti sayesinde-mecnun değilsin.” Sen, külli nefis ve külli akıl ile yazılan şeylere muttali kılınma nimetine mazhar olmuşken, aklı örtülmüş, idraki bozulmuş biri değilsin. Çünkü kader sırrına muttali olandan, aynı zamanda eşyanın hakikâtini tamamen kuşatan kimseden daha akıllı biri olamaz. “Hiç şüphesiz senin için…bir bu iki âleme yönelik müşahede ve mükaşefe mükâfat vardır.” nurlarından bir mükâfat vardır ki, bu mükâfat “bitip tükenmez…” çünkü ebedidir. Maddi ve sonlu değildir. Ama onlar maddidirler, bu yüzden bundan perdelenmişlerdir. Dolayısıyla durum ve yöneliş olarak senin karşıtlarındırlar. Bu nedenle, akılları ve fikirleri maddi şeylerle sınırlı olduğu için sana delilik, mecnunluk vasfını nispet ediyorlar.

1330 • TEFSİRİ KEBİR / TE’VİLÂT

4-Ve sen elbette yüce bir ahlâk üzeresin. “Ve sen elbette yüce bir ahlak üzeresin.” Çünkü sen, Allah’ın ahlakıyla ahlaklanmışsın, kutsi destekle pekiştirilmişsin. Dolayısıyla, onların iftiralarından etkilenmez, eziyetlerinden incinmezsin. Çünkü sen nefsinle değil, Allah ile sabretmektesin. Nitekim şöyle buyrulmuştur: “Senin sabrın da ancak Allah iledir.” (Nahl, 127) 5-Yakında sen de göreceksin onlar da görecekler, 6-Hanginiz mecnundur. 7-Doğrusu Rabbin, kendi yolundan sapanı, O, doğru yola eren kişiyi de en iyi bilendir. “Yakında sen de göreceksin, onlar da.” Ölümle birlikte perde açılınca gerçek delinin, mecnunun kim olduğunu. Kader sırlarını keşfeden ve kendisine bütün sözleri cem eden kitap verilmiş olan sen mi, yoksa nefislerindeki Allah’ın ayetlerinden ve ibretlerinden perdelenen ve putlara tapma fitnesine kapılan onlar mı? “Doğrusu Rabbin…kişiyi en iyi bilendir.” Gerçekte delirenin, mecnun olanın, “kendi yolundan sapanın” , böylece dinden perdelenenin kim, aklı sahip olup doğru yolu bulanın kim olduğunu “en iyi bilendir.” Yani, onların deliliklerinin ve sapıklıklarının künhünü Allah’tan başka kimse bilemez. Çünkü delilikleri ve sapıklıkları son raddeye gelmiştir. Yine, senin hidayetinin ve senin rehberliğinle doğru yola girmiş kimselerin hidayetlerinin künhünü de Allah’tan başka kimse bilemez. Şu halde, batın olarak onlara uyum göstermediğin gibi zahiren de onlara uyum gösterme. Çünkü dış uyum, iç uyumun sonucu ve yansımasıdır. Tıpkı dış ayrılığın iç ayrılığın yansıması olması gibi. Aksi takdirde, çarçabuk geçen bir nifaktan, az sonra çökecek bir gösterişten başka bir şey olmaz. Ama onlar, rezilliklere daldıkları, telvinde ve ihtilafta iyice derinleştikleri; hevaları türlü türlü olduğu, beklentileri farklılık arz ettiği, güçlerinin eğilimleri değişik olduğu ve nefislerinin yönleri birbirini tutmadığı için riyakarlık ve gösteriş yapıyor, yapay davranıyorlar. Senin onlara karşı müdahane yapman, kendilerine karşı yapay bir sevecenlik tavrı içine girmen ümidiyle bu rezilliği de diğer rezilliklerine katıyorlar. 8-O halde yalanlayanlara itaat etme!..

KALEM SURESİ • 1331

9-İstediler ki, sen yumuşak davranışda bulunasın da onlar da yumuşak davransınlar… 10-İtaat etme!.. Habire yemin eden, aşağılık her kişiye… 11-Ayıplayan, koğuculuk yapana, 12-Durmadan hayra engel olana, haddi aşan günahkara, 13-Küfründe ısrarcı, kaba, sonra küfründe işaretli soysuza, 14-Mal ve oğulları çok, 15-Ayetlerimiz ona okunduğunda “Evvelkilerin masallarıdır” dedi. 16-Biz yakında onun hortumuna damga vuracağız! Aman ha! “yalanlayanlara itaat etme!” Onlardan zengin olanların mallarının çokluğu, kavminin ve bağlılarının fazlalığı seni yanıltıp fitneye düşürmesin! Onca rezilliğine rağmen, sırf malı ve adamları çoktur diye onlara itaat etme, yapay bir sevecenlik gösterisi içine girme. Sen, Allah ile müstağni olarak, O’nunla zuhur ederek, sana karşı sadık olana sadık davranarak, sana karşı vefalı olana bütün içtenliğinle, saflığını sergileyerek, dünyadan el etek çekip zühdü tercih eden baldırı çıplak müminlerle arkadaşlık ederek, içinin ve dışının bir olması halini sonuna kadar sürdür. “Biz yakında onun hortumuna damga vuracağız.” Küçük kıyamette onun yüzünü değiştireceğiz, hırsının aleti olan organı, nefsinin heyetine benzer kılacağız. Mesela, filin hortumu gibi yapacağız. Süfli cihetteki şeylere düşkün, pislik maddeleri cezbeden nefsinin alçaklığı yüzünden organlarının en şereflisini, alçaklığın en ileri noktasındaki bir şeyle değiştireceğiz. 17-Gerçekten biz onları, cennet halkını imtihan ettiğimiz gibi musibete uğrattık. Hani onlar sabaha girerken onu kesinlikle devşireceklerine yemin etmişlerdi. 18-Nimeti Allah’dan bilmediler.. 19-Onlar uyurlarken, Rabbin tarafından bir tavaf edici onu tavaf etti… 20-O kapkara kesildi. 21-Sabaha girerken birbirlerine nida ettiler:

1332 • TEFSİRİ KEBİR / TE’VİLÂT

22-Eğer ekinlerinizi kesip devşirecekseniz sabahleyin erken gidin! 23-Hemen yola çıktılar, gizlice aralarında fısıldaşıyorlardı: 24-Sakın bugün bir yoksul ona girip de yanınıza gelmesin… 25-Yoksulları mahrum etmeye kadirlermiş gibi sabah erkenden gittiler. 26-Vaktaki onu gördüklerinde: Doğrusu biz şaşkınlarız! Dediler. 27-Hayır, biz mahrum olanlarız. 28-Onlardan mutedil olanı: Size ben tesbih edenlerden olsaydık demedim mi? 29-Dediler: Subhandır Rabbimiz, şüphesiz biz zalimlerdenmişiz. 30-Sonra dönüp birbirlerini suçlamaya başladılar 31-Dediler: Yazıklar olsun bize, bizler gerçekten azgınlardanmışız! 32-Umulur ki Rabbimiz onun yerine bize daha hayırlısını verir. Kesinlikle biz Rabbimize rağbet edicileriz. 33-İşte budur azap. Ahret azabı ise daha büyüktür. Eğer bilse idiler. 34-Mutlaka takva sahipleri için Rableri katında Naîm cennetleri vardır. 35-Hiç biz, müslümanları mücrimlerle bir tutar mıyız? 36-Ne oluyor size? Nasıl hüküm veriyorsunuz? 37-Yoksa sizin bir kitabınız var da ondan mı okuyorsunuz? 38-Siz her neyi beğenir seçerseniz sizin mi olacak? 39-Yoksa bize karşı kıyamet gününe kadar sürecek yeminleri mi var? Siz ne hükmederseniz mutlaka öyle mi olacak? 40-Onlara sor, içlerinden hangisi kefil olacak? 41-Yoksa onların ortakları mı var? Eğer doğru söylüyorlarsa hemen ortaklarını getirsinler. 42-O gün, incikler açılır ve secdeye davet edilirler fakat güç yetiremezler. “O gün incikler açılır…” yani, işin iyice şiddetlendiği günü hatırla. Şiddeti o kadar artar ki, bu günü, bedensel alışkanlıklardan, maddi lezzetlerden ayrılık, dehşet sahnelerinin zuhuru, korkunç heyetlerden ve eziyet veren suretlerden dolayı nefsin acılar çekmesi gibi hadiselerle

KALEM SURESİ • 1333

açıklamak, vasfetmek bile imkânsızdır. “ …Davet edilirler…” melekut lisanıyla asıl cinsiyete ve fıtri uyuma, secdeye, boyun eğmeye, İlahi nurları ve İlahi vechin parıldayışlarını kabul etmeye çağrılırlar. “Fakat güç yetiremezler.” Boyun eğmeye ve İlahi nurları ve parıldayışları kabul etmeye güçleri yetmez. Çünkü karanlık heyetler yüzünden asli istidatları yok olmuştur. Cismani örtülerle ve heyulani giysilerle perdelenmişlerdir. 43-Gözleri horluktan aşağı düşer kendilerini zillet bürür. Gerçekten secdeye onlar sapasağlam iken davet ediliyorlardı. 44-O halde bu hadisi yalanlayanı bırak. Onları bilmedikleri yönden tedrici azaba yaklaştıracağız. 45-Ben onlara mühlet veririm. Çünkü benim mekrim sağlamdır. 46-Yoksa sen onlardan bir ücret istiyorsun da, o borcun altında mı eziliyorlar? 47-Yoksa ğayb yanlarında da onlar mı yazıyorlar? “Gözleri horluktan…aşağı düşer…” zelil ve şaşkın olarak aşağı bakar. Çünkü nurani gücü ortadan kalkmış ve nur âlemine bakacak gücü yok olmuştur. Sevinç sağlayan şuaları algılamaktan uzaklaşmışlardır. “Kendilerini zillet bürür.” Süfli şeylere meyletme, etkilenişlerin bayağısına yaslanma, tabii şeylerden kopamama hali bürür. “…Davet ediliyorlardı…” istidatları yerinde iken, araçları sağlam iken, secdeye, istidat heyetiyle boyun eğmeye, nurlar âleminden gelen yardımları kabul etmeye çağırılırlardı, “sapasağlam iken…” istidatları sağlam iken, ahiret mutluluğunu kazanma imkânına sahip iken. 48-Sen Rabbinin hükmünü sabırla bekle, balık sahibi gibi olma. O vakit keder dolu halde niyaz etmişti… 49-Şayet Rabbinden O’na bir nimet yetişmemiş olsaydı o, mutlaka kınanacak bir halde ıssız bir diyara atılacaktı. “Sen Rabbinin hükmünü sabırla bekle.” Mutlu olanın mutluluğuna, bedbaht olanın mutsuzluğuna, kurtulanın kurtuluşuna, helak olanın helak oluşuna, hidayete erenin doğru yolu bulmasına, sapık olanın sapmasına ilişkin hükmünü sabırla bekle. “Balık sahibi gibi olma.” Çünkü nefsin sıfatları onu istila etmiş, hafiflik ve öfke ona galip gelmişti. Böylece Rabbin hükmünden perdelenmişti. Sonunda kutsiyet katından tabiat karargâhına döndürülmüştü de nefis makamında süfli tabiat balığı onu yutmuştu. Rahim balığının karnında cenin olmakla sınanmıştı.

1334 • TEFSİRİ KEBİR / TE’VİLÂT

“…Niyaz etmişti…” kavmini kahretmesi ve helake uğratması için Rabbine dua etmişti. Çünkü nefis makamında büyük bir öfkeye kapılmıştı. Bu isteği Rabbinin iznine bağlı olarak dile getirmiş değildi. “O…” öfkeyle doluydu. “Şayet…ona bir nimet yetişmemiş olsaydı…” kâmil bir nimet yetişmeseydi “Rabbinden…” Yani, istidadı sağlam olarak devam ettiği, gazap heyeti içinde kökleşmediği, nefsin aşırılıklarından dolayı tevbe etme özelliğini koruduğu, nefsin sıfatlarından uzaklaşma çabası devam ettiği için rabbi tarafından kemale iletilmeseydi, “o, mutlaka…ıssız bir diyara atılacaktı.” Maddi âlemin zahirine atılacak, bütünüyle kutsi taraftan uzaklaştırılacak, nefis vadisine terk edilecekti. Hem de “kınanacak bir halde…” rezilliklerle vasfedilmiş, alçaltılmayı, yüzüstü bırakılmayı hak etmiş, Hak’tan perdelenmiş ve yoksunluk belasına duçar kılınmış bir halde. 50-Ama Rabbi onu seçti ve onu Salihlerden kıldı. 51-Muhakkak küfredenler nerede ise gözleri ile seni yıkacaklardı, Kur’ân’ı işittikleri vakit. “Gerçekten O bir mecnun” diyorlardı. 52-Bu Kur’ân ancak alemler için bir öğüttür. Ama “ Rabbi…” onu seçti. Fıtratı sağlam olduğu, asli nuru varlığını koruduğu için Rabbi ona merhamet etti. Onu kendine yakınlaştırdı, tevhit sözünü ilka ederek, cem makamına ulaştırarak zatıyla cem etti. “Ve onu Salihlerden kıldı.” cem aynında fena sonrası beka halinin istikameti ile onu Nübüvvet makamına layık hale getirdi. Allah, doğrusunu herkesten daha iyi bilir.

HÂKKA SURESİ • 1335

HÂKKA SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-El-hakkatu/ Gerçekleşecek “EL-HAKKA” olan! 2-O El-hakkatu/ Gerçekleşek olan “El-hakka” nedir? 3-Gerçekleşecek olanın ne olduğunu nereden bileceksin? 4-Semûd ve Ad kavimleri o kıyameti yalanladı. 5-Semûd’a gelince, onlar pek zorlu bir sarsıntı ile helak oldular. “Gerçekleşecek olan…” şayet, küçük kıyamet kastedilmişse, bu, vuku bulması zorunlu, kendisinde şüphe bulunmayan kıyamet demektir. Eğer büyük kıyamet kastedilmişse, bu durumda, bütün işlerin tahakkuk ettikleri, yani bilinip gerçekleştikleri KIYAMET anlamına gelir. Çünkü Halkın ruhu, Hakk dır ki zorunlu olarak her şey HAKKA dönücüdür. Ve bu dönüşümünde gerçekleşmesine kıyamet denir. Öyle ise buna göre şöyle bir anlam kastedilmiştir: Kıyamet nedir? Onun ne olduğunu nereden bileceksin? Yani, ilk anlamı esas alırsak, onun şiddetini, korkunçluğunu, o esnada ortaya çıkan halleri bilinmez. Yahut, onun hakikâtini, şanının yüceliğini, delillerinin aydınlığını, o esnada zuhur eden şeyleri Allah’tan başka kimse bilemez. Her iki kıyamet de insanları dehşete düşürür, helak eder. Onları yok eder, şiddet ve kahrediciliğiyle köklerini kurutur. İnsanların ilk anlamdaki kıyameti yalanlamaları, dünyaya yönelmek, ölüm için amel etmeyi terk etmek, gaflete düşmek, maddi hayata aldanmak şeklinde kendini gösterir. İkinci kıyameti (büyük kıyamet), yalanlamaları ise, henüz gerçekleşmediği için, onu inkâr etmeleri, ondan perdelenmeleri şeklinde zuhur eder. Bu bağlamda yalanlayanların örneği, varlık içinde şımarıp azan, yani eksik kalıp aşırılığa kaçan kimselerin örneğine benzer. Bu

1336 • TEFSİRİ KEBİR / TE’VİLÂT

nedenledir ki “Semud’a gelince…” denilmiştir. Onlar, az su ehlidirler. Yani, zahiri ilimlerin sahipleri olup hakiki ilimlerden perdelenmiş kimselerdirler. “Onlar pek zorlu bir sarsıntı ile helak oldular…” batını ve maddeden arınma ilmini ortaya çıkaran bir hale uğradılar. Bu hal, onların zahiri ilimlerine galip gelip yok etti. Bu ise, bedenin harap olması ile gerçekleşen bir durumdur. 6-Âd kavmi ise azgın, sarsan bir fırtına ile mahvedildiler. 7-Onu onların üzerine yedi gece sekiz gün arka arkaya musallat etti. Öyle ki, o kavmi içi boş hurma kütükleri gibi oracıkta yere serilmiş halde görürsün. 8-Şimdi onlardan arda kalan bir şey görüyor musun? “Ad kavmi ise…” şeriatın sınırlarını çiğneyen aşırılardı onlar. Tevhitte zındıklık ve her şeyi mubah görme yaklaşımına sahiptiler. “…Bir fırtına ile mahvedildiler…” tabiatın donması, şevk ve yakıcı aşk hararetinin sönmesi ile gerçekleşen soğuk nefese uğradılar. Bu soğuk nefes alabildiğine şiddetliydi ve onları bir anda mağlup ederek, helak vadilerine sürükledi. “ …musallat etti.” Allah onu “ onların üzerine…” yedi gayp mertebesi halindeki bu mertebeler, onların perdelenmişliklerinden kaynaklanan yedi geceleriydi-üzerlerine saldı. Sekiz günden maksat ise, gündüz gibi onlara zahir olan şu sekiz İlahi sıfattır: Varlık, hayat, ilim, kudret, irade, semi, basar ve kelam… Yani, onların zahir ve batın taraflarına bu fırtınayı musallat ettik, onları yerlerinden koparıp köklerini kuruttuk. “Öyle ki, o kavmi…oracıkta yere serilmiş halde görürdün.” Ölü gibi. Çünkü gerçek hayattan yoksundular. Onlar, nefisle kaimdiler, Allah ile değil. Nitekim, bir ayette şöyle buyrulmuştur: “Onlar sanki duvara dayanmış kütükler gibidir.” (Münafikun, 4) “İçi boş hurma kütükleri gibi…” şekil olarak güçlü görünürler; ama anlamdan ve hayattan yoksundurlar. Allah ile kaim olmadıkları için itibar ve hakiki varlık derecesinden aşağı yuvarlanmışlardır. “Şimdi onlardan arda kalan bir şey görüyor musun?” Bir kalıntı, kalıcı bir nefes görebiliyor musun? Göremezsin! Çünkü toptan yok oldular.

HÂKKA SURESİ • 1337

9-Firavun ve ondan öncekiler ve mu’tefike kavimleri hep o hatayı işleyerek geldiler… 10-Böylece Rablerinin Rasulüne karşı geldiler de, onları pek şiddetli bir şekilde yakalayıverdi. 11-Şüphesiz su bastığı vakit biz sizi akıp gidenin içinde/ gemide taşıdık. 12-O’nu sizin için bir ibret ve öğüt yapalım ve belleyici kulaklar onu bellesin diye. “Firavun…işledi…” nefs-i emmare, “ondan öncekiler…” nefsi emmarenin kuvvetleri ve yardımcıları, “mu’tefike kavimleri”… altı üstüne getirilen beldeler halkı, ruhani olup zahire meylettikleri için tabiatlarının tersine dönen, maneviden maddiye çevrilen kuvvetler “hep o hatayı/günahı…” işlediler. Günahtan, hatadan ibaret olan bu hasletle geldiler. Bu haslet, batından geçip zahire yönelmektir. “Böylece Rablerinin Rasulüne karşı geldiler.” Hakk’a ileten akla karşı çıktılar. “…Onları…yakalayıverdi.” Heyuli denizinde boğmak, bedenin bileşimini karıştırıp bozan sarsıntı ile onları yakalayıverdi. “Pek şiddetli bir şekilde…” alabildiğine zorlu ve şiddetli bir yakalama ile onları cezalandırdı. “Şüphesiz…bastığı vakit…biz…” heyuli tufan suyu bastığı vakit biz “sizi…taşıdık…” ilmi ve ameli kemalden mürekkep şeriat gemisinde sizi taşıdık. “O’nu sizin için bir ibret ve öğüt yapalım…” diye. Kutsi âleme, asli karargâhınız ve hakiki barınağınız olan Hakk’ın huzurunu hatırlatsın diye. “Ve belleyici kulaklar onu bellesin diye.” Allah’tan duyduğunu koruyan, fıtri hali üzerinde varlığını devam ettiren, ahdini ve tevhidini unutmayan; şu dünya hayatında boş şeyler dinlemediği, şeytanın telkin ettiği batılı bellemediği, dolayısıyla Rahman’ın cihetinden yüz çevirmediği için, içine yerleştirilmiş İlahi sırları unutmayan kulaklar onu bellesin, kavrasın diye. Nitekim, bu ayet nazil olduğu zaman Rasulullah (s.a.v), Ali’ye (a.s) şöyle demiştir: “Bu kulağın sen olmasını Allah’tan istedim.” Çünkü Ali, bu sırların koruyucusudur.

1338 • TEFSİRİ KEBİR / TE’VİLÂT

Nitekim, kendisi de şöyle demiştir: “Fıtrat üzere doğdum. Herkesten önce iman ettim ve hicret ettim.” 13-Sûr’a tek bir üfürülüşle üflendiği zaman, 14-Arz’la dağlar kaldırıldığı birbirine tek bir çarpışla çarpılıp darmadağın edildiği zaman, 15-işte o gün o gerçek vuku bulmuştur.. 16-Sema yarılır ve artık o gün çökmeye yüz tutar… “…Sura…üflendiği…zaman…” küçük kıyamette, ölümün gerçekleşmesine yönelik ilk üflemedir bu. Çünkü “kitabı sağ tarafından verilen…” ifadesi ile, ondan sonraki ayrıntılı açıklamalar, üzerinde durduğumuz ayeti büyük kıyamet olarak yorumlamamıza engel oluşturmaktadır. Bu üfleme, kutsal ruhun, İsrafili ruh aracılığıyla tesir göstermesidir. İsrafili ruh ise, insan suretindeki hayatın idaresinden sorumludur. Ve ölüm esnasında ruhu çıkarır ve Azraili ruh da onu kabzeder. Aslında bu, aynı anda gerçekleşen tek bir tesirdir. Bu yüzden nefh “tek bir” şeklinde nitelendirilmiştir. “Kaldırıldığı…” beden arzı ve organ dağları kaldırılıp “birbirine tek çarpışla çarpılıp darmadağın edildiği zaman…” unsur cüzleri paramparça ederiz. “…Yarılır…” hayvani nefis seması, ruh ayrılıp çıktığı için sıyrılıp açılır. “Ve artık o gün, çökmeye yüz tutar.” Ölüm halinde, fiil işlemeye güç yetiremez, hareket etmeye, idrak etmeye güç bulamaz. 17-Melekler onun etrafındadır, Rabbinin arşını o gün bunların da üstünde sekiz melek yüklenir. “Melekler…” ona destek olan, ona sığınan, idrakte dayandığı kuvvetler, idrak ettikleri şeyleri onun yanında toplarlar. Ya da onun vasıtasıyla idrak ederler. Yahut da onun idrak ettiği şeyleri izhar ederler. “Onun etrafındadır.” ruh, kalp, akıl ve cisim gibi yanlarındadırlar. Sonra ondan ayrılırlar, gruplara ayrılırlar, ilk neşet ettikleri cihetlerine yönelirler. “Rabbinin arşını…yüklenir.” Yani, insani kalbi taşır, “o gün…bunların da üstünde sekiz melek.” Bunlar ise, nevi suretlerden oluşan unsur putların sahiplerini kahreden nurlardır. İki cihetten, yani ulvi ve süfli cihetten toplanarak, fail ve taşıyıcı nitelikleriyle yeniden diriliş ve canlanış esnasında dört tarafından taşırlar. Bu yüzden Rasulullah

HÂKKA SURESİ • 1339

(s.a.v) şöyle buyurmuştur: “Arşı taşıyan melekler şu anda dört tanedir. Kıyamet kopunca Allah, dört meleği daha onlara destek olmak üzere görevlendirir, böylece sekiz melek olurlar.” Unsuri sınıflarının farklılığıyla orantılı olarak hakikâtleri farklı olduğu için bazıları bu meleklerle ilgili olarak “onların suretleri de farklıdır” demişlerdir. Ayrıca bu cisimleri istila edip onlara üstünlük kurdukları için de dağ keçilerine benzetilmiş ve egemen oldukları cisimler dağa teşbih edilerek “bunlar dağ keçileri suretindedirler” demişlerdir. Çünkü bu cisimlere her bakımdan şamildirler, en son noktalarına kadar varıp etkinlik göstermişlerdir. Bazıları şöyle demişlerdir: “Bu sekiz meleğin ayakları yerin yedinci katına basmıştır. Arş da başlarının üzerindedir. Bu halde başları öne eğik ve Allah’ı tesbih etmektedirler.” İşlerin hakikâtini Allah herkesten daha iyi bilir. 18-O gün huzura alınırsınız, size ait hiçbir sır gizli kalmaz. 19-Kitabı sağ tarafından verilen kimseler der ki: Alın, kitabımı okuyun! 20-Doğrusu ben hesabımla karşılacağımı biliyordum, böyle olacağını zannetmiştim. 21-Artık o, hoşnut kalacağı bir hayat içindedir; 22-Yüksek bir cennette, 23-Ki onun meyveleri sarkmıştır. 24-Artık geçmiş günlerde kayd olunan amellerinizin karşılığı olarak afiyetle yeyin için. “O gün…” nefislerinizdeki heyetler ve fiillerin suretleriyle birlikte Allah’a “arz olunursunuz” huzura alınırsızın… “size ait hiçbir sır gizli kalmaz”. “Kitabı…verilen…” amellerinin suretlerini içeren beden levhi “sağ tarafından” yani en güçlü İlahi tarafı olan akıl cihetinden verilen kimse, bununla sevinir. Güzel heyetlerden ve mutluluk verici eserlerden oluşan hallerini öğrenmeyi ister. Şu ayette kastedilen anlam da budur:” Alın, kitabımı okuyun; doğrusu ben….biliyordum.” kesin olarak emindim, zannım böyle idi ki, “hesabımla karşılaşacağım.” Bunun nedeni de ölümden sonra dirilişe, yeniden hayat bulmaya, hesap ve cezaya iman etmesidir.

1340 • TEFSİRİ KEBİR / TE’VİLÂT

“Artık o…hoşnut kalacağı bir hayat içindedir.” Gerçek, ebedi ve sonsuz bir hayata sahip olarak “bir cennette…” kalp ve ruh “alî” yüksek cennetlerinin birindedir. “onun…meyveleri” kalp ve ruhun anlam ve hakikât türü idrakleri “sarkmış” tır. İstedikleri zaman bunları alabilirler. 25-Kitabı sol tarafından verilene gelince der ki: Keşke bana kitabım verilmeseydi! 26-Hesabımı bilemeseydim! 27-Keşke iş, biten bir şey olsaydı! 28-Malım bana hiçbir fayda vermedi, 29-bütün saltanatım benden helak olup gitti. 30-Onu yakalayın da, bağlayın! 31-Sonra cehenneme atın onu! 32-Sonra boyu yetmiş arşın olan bir zincir içinde oraya sokun! 33-Çünkü o, Azîm olan Allah’a iman etmiyordu. 34-Yoksulu doyurmayı da teşvik etmiyordu. 35-Bu sebeple, bugün burada onun candan bir dostu yoktur. 36-Ğısliyn’den başka yiyeceği de yoktur. 37-Onu da ancak günahkârlar yer. “Kitabı sol tarafından verilene gelince…” kitabı, en zayıf tarafı olan nefsani-hayvani tarafından verilen kimseye gelince, o, hasret çeker, pişman olur. Bu çirkin suretlerden ve heyetlerden, kendisinin unuttuğu, ama Allah’ın kaydettiği iğrençliklerden ürker, kaçar. O anda ölmeyi temenni eder. Uğruna ömrünü geçirdiği, üzerine kapaklandığı mal, saltanat ve makamın kendisine bir yarar sağlamadığına, tam tersine zarar verdiğine kesin olarak kani olur. İşte “Keşke, bana kitabım verilmeseydi…” ifadesinin anlamı budur. Sema ve arz menşeli nefislerden olup oluş ve bozuluş (kevn-fesad) âleminin işleriyle görevli melekutlar izzet ve kahır lisanıyla seslenirler: “Onu yakalayın da, bağlayın.” nefsinin heyetlerine uygun bir surete sokarak bağlayın, isteğe bağlı olarak hareket etmeyi engelleyen cisimlerle tabiat zindanına atın. “Sonra…” yoksunluk cehennemine ve elem ateşine “atın onu! Sonra…bir zincir içinde” sonsuz hadiseler zinciri içinde “oraya sokun!” ki türlü işkencelerle azap çeksin. Yetmiş ifadesi, Arap geleneğinde sınırsız çokluk anlamına gelir, sayı olarak yetmiş değil.

HÂKKA SURESİ • 1341

“Çünkü o…Allah’a iman etmiyordu.” Yani, bütün bunlar, küfründen, Allah’tan ve O’nun azametinden perdelenmesinden ve mal sevgisinden kaynaklanan cimriliğinden dolayı başına geldi. “Bu sebeple, bugün burada onun candan bir dostu yoktur.” Kendisi kendi nefsinden ürküp kaçarken, başkası nasıl ürküp kaçmasın! O, başta kendisi olmak üzere herkes tarafından nefret edilmektedir. “Ğısliyn’den başka yiyeceği de yoktur.” cehennem ehlinin bulaşıklarından ve kanlı irinlerinden başka bir yiyeceği de yoktur. Onların, bunları yediklerini gözlerimizle gördük. 38-Yemin ederim, gördüklerinize 39-Ve görmediklerinize. 40-Muhakkak O, Kerim Rasulün kelamıdır. 41-O, bir şair sözü değildir. Siz ne kadar da az iman ediyorsunuz! 42-Kahin sözü de değildir. Siz ne kadar az düşünüyorsunuz! 43-O, alemlerin Rabbinden tenzildir. 44-Şayet bazı sözleri uydurup bize isnat etmeye kalkışsaydı, 45-Mutlaka Ondan sağ elini alırdık, 46-Sonra, muhakkak Onun kalp damarlarını keserdik. 47-Sizden hiçbiriniz ona siper de olamazsınız. 48-Muhakkak O (Kur’ân), elbette takva sahipleri “muttakiyler” için bir öğüttür. 49-Gerçekten biz sizden yalanlayanları biliyoruz. 50-Ve muhakkak O, elbette kâfirler için bir pişmanlıktır. 51-Muhakkak o (Kur’ân), elbette kesin yakin hakkdır. 52-O halde, ulu Rabbinin adını yüceltip noksanlıklardan tesbih et!. “ …Yemin ederim ki…” cismani ve ruhani varlığın zahirinin ve batınının tümüne yemin ederim ki “O, muhakkak, Kerim Rasulün kelamıdır…” O, gerçekten kati Hakkın kendisidir.” Sırf yakindir. Cem aynından varit olan bir kelamdır. Çünkü kalp makamından doğsa, ilmel yakin, ruh makamından doğsa, aynel yakin olurdu. Ama vahdet makamından sudur ettiği için Hakkal yakindir. Yani sırf ve hak yakindir, içinde şüphe ve batıl yoktur. Çünkü bunlar onun gayrisidir. Ayetlerin akışı içinde söz, önce Rasul’e, sonra Hakk’a nispet edilmiştir. Bu da zati tevhidi ifade etmeye yöneliktir.

1342 • TEFSİRİ KEBİR / TE’VİLÂT

Ardından şöyle buyurmuştur: “O halde, ulu Rabbinin adını yüceltip noksanlıklardan tesbih et.” Allah’ın İsmi Azamı olan ve bütün isimleri ihtiva eden zatınla Allah’ı gayrın varlığı şaibesinden tesbih tenzih et. Yani müşahedende nefisten veya kalpten kaynaklanan bir telvin zuhur etmesin. Aksi takdirde, ikilik veya benlik görmek suretiyle perdelenirsin. Dolayısıyla Allah’ı tesbih (tenzih) eden değil, teşbih eden (gayriye benzeten) olursun. Allah doğrusunu herkesten daha iyi bilir.

MEÂRİC SURESİ • 1343

MEÂRİC SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Bir isteyici vaki olacak azabı istedi.. 2-Kâfirler içindir, ki onu defedecek yoktur. 3-Yükseltme derecelerinin “Zül-mearic” sahibi Allah’dandır. “…Yükselme derecelerinin sahibi…” Ayetin orijinalinde geçen “Mearic” kelimesi, yükselmeler anlamına gelir. Bundan maksat da, itidal ile tabiatlar makamından madenler makamına, sonra bitkiler makamına, sonra hayvanlar makamına, sonra insan makamına, üst üste sıralanmış intikal dereceleriyle yükselmek, sonra intibah, uyanış, tevbe, dönüş ve süluk ehlinin işaret ettikleri nefis menzilleri ve kalp konakları gibi süluk menzillerini kat etmek, sonra fiillerde, sıfatlarda ve derken zatta fena bulma gibi sayılmayacak kadar çok mertebeden geçmektir. Çünkü yüce Allah’ın her sıfatına karşılık bir yükseliş derecesi vardır ve bu, sıfatlarda fena bulma makamından önce gelir. 4-Melekler ve ruh, miktarı elli bin yıl olan bir günde yükselip çıkar. 5-Şimdi sen güzelce sabret. 6-Doğrusu onlar, o azabı uzak görüyorlar, 7-Biz onu yakın görmekteyiz. “Melekler…yükselip çıkar…” insan varlığında yer alan arz ve sema menşeli kuvvetler “ve Ruh” , insan ruhu büyük kıyamette kuşatıcı zat huzuruna çıkar. “miktarı elli bin yıl olan bir günde…” belli bir miktar içinde değil, uzayıp giden devirler ve ezelden ebede uzanan zamanlar boyunca. Buna benzer bir makamla ilgili bir ayette emrin çıkışı hakkındaki şu ayeti görmez misiniz: “Sonra (bütün bu işler) sizin sayageldiklerinize göre bin yıl tutan bir günde O’nun nezdine çıkar.” (Secde, 5)

1344 • TEFSİRİ KEBİR / TE’VİLÂT

“Şimdi sen güzelce sabret.” Çünkü azap, bu uzayıp giden müddet içinde vaki olur. “Doğrusu onlar, o azabı uzak görüyorlar…” perdelendikleri için. Ama “biz onu yakın görmekteyiz.” hazır ve gerçekleşmiş görmekteyiz. Perdelenmişler, onu beklenen bir zamana ertelenmiş sanıyorlar. Çünkü bu zaman onlar için gaiptir; ama biz hazır olarak görüyoruz. 8-O gün Sema erimiş maden gibi olur. 9-Dağlar da atılmış yün gibi olur. 10-Dost, dostu sormaz. 11-Birbirlerine gösterilirler. Mücrimler, o kurtulmak için oğullarını fidye vermek isteyecek. 12-Eşini, kardeşini, 13-Kendini barındıran ailesini, akrabasını, 14-Ve arz’da olanların hepsini de… ki kendini kurtarmayı isteyecek. 15-Fakat ne mümkün! O gerçekten yalın bir ateştir. 16-Başın derisini söker alır. 17-Çağırır davet edildiğinde yüz çevirip geri döneni, 18-Toplayıp yığanı. “O gün sema…” hayvani nefis seması erir, yok olur, “ erimiş maden gibi” olur. Nitekim “kızarmış yağ renginde gül gibi olduğu zaman…” (Rahman, 37) ayetinde bu konuya işaret edilmiştir… “Dağlar…olur…” organ dağları, renklerinin farklılığına göre toz gibi savrulmuş olur. Atılmış yüne döner. Dost, dostu sormaz.” Çünkü ortam alabildiğine şiddetlidir. Herkesin işi başından aşkındır. Herkes kendi haliyle meşguldür. Nefsinin heyetleri, içine düştüğü dehşet, gözlemlediği korkunç manzaralar, başkasıyla ilgilenmesine engel olur. Birbirlerini kısa süre gösterilseler bile. “Fakat ne mümkün!” fidye verip kurtulma temennisinin gerçekleşmeyeceğini vurgulamaya yönelik bir ifadedir bu. Çünkü bu kimse, suçlarının heyetiyle azabı hak etmiştir. Nefsi de cehenneme uygun olduğu için oraya doğru sürüklenmiştir. Şu ifadeye bakmaz mısınız: “Yüz çevirip geri dönen, toplayıp yığan kimseyi çağırır!” Çünkü süfli tabiat ateşinin alevi, Hakk’a sırtını dönen, kutsi yönden ve günün azabından

MEÂRİC SURESİ • 1345

nur âleminden yüz çeviren, yüzünü karanlık madenine döndüren, fasık, süfli ve karanlık cevherlere yönelik sevgisinden dolayı onlardan etkilenen, tabiatı gereği tabiat ateşinin maddelerine kapılan kimselerden başkasını çağırmaz. Tabiat ateşinin alevi böyle kimseleri çağırır ve aralarındaki hemcinslik nedeniyle onları kendine çeker ve ruhani, yürekleri bürüyen ateşiyle onları yakar. Tabiatının etkisiyle istediği, istidat lisanıyla çağırdığı bu ateşten kurtulması nasıl mümkün olabilir ki?! 19-Gerçekten insan, pek hırslı yaratılmıştır. 20-Kendisine fenalık dokunduğunda sızlanır, feryat eder. 21-Ona imkân verildiğinde ise pinti kesilir. “Gerçekten insan, pek hırslı yaratılmıştır.” Yani, nefis, tabiatı itibariyle kötülüğün madeni ve pisliğin barınağıdır. Çünkü karanlıklar âlemindendir. Dolayısıyla kalben nefse meyleden, cibilliyeti ve yaratılışı gereği nefsin istilasına uğrayan kimse, süfli şeylerle uyumlu hale gelir ve rezilliklerle nitelenir. Bunların en adisi ise “kendisine fenalık dokunduğunda sızlanır, feryat eder. Ona imkân verildiğinde ise pinti kesilir.” ayetlerinde işaret edilen helu/ hırs; korkaklık ve cimriliktir. Çünkü bedene ve onunla örtüşen şeyleri sever. Bedensel şehvet ve lezzetlere bağlanır. Korkaklık ve cimriliğin rezilliklerin en adileri olmalarının sebebi ise, kalbi varlığın en aşağı mertebesine çekmeleridir. Nitekim Rasulullah (s.a.v) şöyle buyurmuştur: “Bir kişide bulunan en kötü huy, hırslı cimrilik ve kurutup donduran, elden ayaktan düşüren korkaklıktır.” 22-Ancak namaz kılanlar öyle değildir… 23-Onlar, namazlarında daimdirler. “Ancak namaz kılanlar…öyle değildir.” Hiç kuşkusuz insan, yaratılışı ve nefsinin tabiatı gereği rezilliklerin madenidir. Fakat, Allah için; gereği gibi cihat edenler, nefis giysilerinden sıyrılanlar, nefsin sıfatlarından arınanlar, yani zati müşahede ehli olup vuslata erenler ki ancak bunlar hakiki müşahede namazı kılanlar öyle değildirler. Zira “Onlar namazlarında daimdirler.” Çünkü müşahede ruhun namazıdır. Bu müşahedelerinde devamlı olmakla nefisten ve nefsin sıfatlarından, aynı şekilde müşahede ettiklerinin dışındaki her şeyden uzaklaşırlar. 24-Ve onlar ki onların, mallarında belli bir hak (pay) vardır, 25-Hem isteyen (talib) hem de mahrum bırakılanlar için.

1346 • TEFSİRİ KEBİR / TE’VİLÂT

“Onların mallarında malum bir hakk vardır.” Maddi ve manevi olarak sahip oldukları yararlı ve hakiki ilimlerden arınanlar da öyle değildirler. Bunlar sahip oldukları şeyleri, istidat sahibi ve müstahak olup isteyen kimselere ve meşguliyetleri nedeniyle yetersiz kalıp isteyemeyen kimselere dağıtırlar. 26-Din gününün gününün doğruluğunu tasdik ederler, 27-Onlar ki Rablerinin azabından korkanlar, ürperenler. 28-Muhakkak Rablerinin azabına karşı emin olunmaz. “Din gününün doğruluğuna inananlar…” Ahiret ve kıyamet hallerini delile dayalı yakinle tasdik edip; kesin bir imanla inanan aracı kalp sahipleri de öyle değildirler. “Rablerinin azabından korkanlar…” nefis makamında olan müptediler, kalp nuruyla nefisten uzaklaşarak ilerleyip nefsin yanında durmayanlar da öyle değildir. Ya da kalp makamında yoksunluk ve perdelenme azabından korkan salikler veya müşahede makamında telvinden korkanlar da öyle değildir. Çünkü varlık kalıntısı kaldıkça perdelenmekten emin olunamaz. Nitekim şöyle buyrulmuştur: “Rablerinin azabına karşı emin olunamaz.” 29-Onlar ki ferclerini koruyanlardır, 30-Ancak zevceleri veya sağ ellerinin malik oldukları müstesna. Bundan dolayı onlar kınanamazlar. 31-Fakat bunun ötesini arayanlar, işte onlar haddi aşanların kendileridir. 32-Onlar ki emanetlerine ve ahidlerine riayet edenler, 33-Şahitliklerini dosdoğru yapanlar. 34-Onlar ki salâtlarını da muhafaza ederler. 35-işte bunlar cennetlerde ikram olunanlardır. “Ferclerini…” yani ırzlarını “koruyanlar…” iffet ve yiğitlik ehli olanlar… “Emanetlerine…” fıtratlarına göre kendilerine tevdi edilen akli marifetlere “ve ahitlerine…” Allah’ın ezelden kendilerinden aldığı söze “ riayet edenler” yani, fıtratları bozulmayanlar, fıtratlarını tabiat örtüleri ve nefsani arzularla kirletmeyenler, “şahitliklerini dosdoğru yapanlar…” ilim olarak müşahede ettikleri hakikâtlere göre amel edenler, müşahede ettikleri her şeyin hükmünü icra edenler, başkasının değil. Müşahede ettiklerini hükmünü açıklayanlar da öyle değildir.

MEÂRİC SURESİ • 1347

“Salâtlarını…” öz denetim ve murakabeden ibaret kalp namazını “koruyanlar…” zahiri anlamda nefis namazını muhafaza edenler… “İşte bunlar, cennetlerde ikram olunanlardır… “Onlar cennetlerde ağırlanırlar, tabakalarının farklılığına göre ikrama mazhar olurlar. Buna göre ilk grup üç cennetten birinde, kalp erbabı olan orta grup kalan iki cennetten birinde, geri kalanlar ise, önceki iki cennetin haricinde nefis cennetlerinde ağırlanırlar. 36-Kâfirlere koşuyorlar? ne oluyor ki, sana doğru ürperti ve zillet içinde

37-Sağdan ve soldan bölük bölük olarak… 38-Onlardan her biri Naîm cennetlerine konulacağını ümit ediyorlar!? 39-Hayır! Asla öyle değil! Muhakkak biz onları bildikleri şeyden yarattık. 40-Doğuların ve batıların Rabbine yemin ederim! Muhakkak biz kâdiriz! 41-Onların yerine daha iyilerini / hayırlılarını getirmeye. Bizim önümüze geçemezler. 42-O halde bırak onları, tehdit olundukları güne kavuşuncaya kadar dalsınlar, oynayadursunlar. 43-O gün kabirlerinden fırlaya fırlaya çıkarlar, sanki onlar dikili putlara süratle giderler. 44-Gözleri önlerine eğik, kendilerini zelil bir halde horluk kaplar. İşte bu, onların vad olunduğu gündür. “Hayır! Asla, öyle değil! Doğuların ve batıların Rabbine yemin ederim.” üzerlerine nurunu doğurmak ve nurunu onlarda gruba erdirip onunla taayyun etmelerini sağlamak suretiyle var ettiği veya nurunu içlerinden doğurarak yok ettiği ve içlerinde guruba erdirerek var ettiği varlıklara yemin ederim ki “Muhakkak biz kadiriz!” …bizim gücümüz yeter. Nurumuzu onlardan çıkarmak suretiyle onları helak etmeye ve nurumuzu başkalarında guruba erdirmeye gücümüz yeter. “Daha hayırlılarını / iyilerini…” var etmeye kadiriz. “O gün…çıkarlar…” beden kabirlerinden “fırlaya fırlaya…” koşarak kabirlerinden çıkarlar ve heyetlerine uygun suretlerin bulunduğu yere doğru giderler. Allah, doğrusunu herkesten daha iyi bilir.

1348 • TEFSİRİ KEBİR / TE’VİLÂT

NUH SURESİ • 1349

NUH SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Muhakkak biz Nuh’u acıklı bir azap gelmezden önce kavmini uyar diye kavmine gönderdik, 2-Dedi: Ey kavmim! Gerçekten ben size apaçık bir nezirim / uyarıcıyım. 3-Allah’a ibadet edin ve O’na karşı gelmekten sakının ve bana itaat edin. 4-Sizin günahınızı bağışlasın, size gelecek azabı belli bir vadeye kadar tehir etsin. Allah’ın tayin ettiği vade gelince, artık o ertelenmez keşke bilseydiniz. “ …İbadet edin…” Allah yolunda mücahede ederek, riyazeti gerçekleştirerek kulluk edin “ve O’na karşı gelmekten sakının.” kendi sıfatlarınız ve zatlarınız dahil olmak üzere O’ndan başka her şeyden soyutlanın. “Ve bana itaat edin.” istikamet üzere olmak suretiyle bana uyun. “…Bağışlasın.” fiillerinizin, sıfatlarınızın ve zatlarınızın eserlerinden ibaret günahlarınızı affetsin. “Sizi…bir vadeye kadar tehir etsin…” sonrasında başka süre bulunmayan muayyen bir zamana kadar ertelesin. Bundan maksat da tevhitte fena bulmaktır. “Allah’ın tayin ettiği vade…” yani sizi zatına ulaştırması “gelince, artık o ertelenmez.” başkasının varlığıyla tehir edilmez. Bilakis, O’ndan başka her şey yok edilir. “Keşke bilseydiniz!” 5-Nuh dedi ki: Rabbim! Doğrusu ben kavmimi gece gündüz davet ettim. 6-Fakat benim davetim, ancak onların kaçmalarını arttırdı. 7-Gerçekten de, günahlarını bağışlaman için onları ne zaman davet ettiysem, parmaklarını kulaklarının içine tıkadılar, elbiselerine büründüler, ayak dirediler, kibirlendikçe kibirlendiler.

1350 • TEFSİRİ KEBİR / TE’VİLÂT

8-Sonra, ben kendilerine haykırarak davette bulundum. 9-Sonra açıktan açığa konuştum, hem de gizli gizli konuştum… 10-Dedim ki: Rabbinizden mağfiret dileyin. O, çok bağışlayıcı “Ğaffar”dır.. 11-Üzerinize semadan bol bol yağmur indirsin. 12-Mallarınızı ve oğullarınızı çoğaltsın, size bahçeler ihsan etsin ve size nehirler bahşetsin. 13-Size ne oluyor ki, Allah’a büyüklüğü yakıştıramıyorsunuz 14-Oysa, sizi türlü merhalelerden geçirerek O sizi yaratmıştır. “Rabbim! dedi, doğrusu ben kavmimi…davet ettim.” Zulmet ve nur arasındaki cem makamında tevhide çağırdım. “Fakat benim davetim, ancak kaçmalarını arttırdı.” Çünkü onlar, bedene bağlı zahiri kimselerdi, sadece cismani ışığın nurunu görebiliyorlardı. Onların gördükleri tek varlık, bürüyücü cismani cevherlerin varlığıydı. Bu yüzden kendi nurlarının ona nispetle karanlık olarak belirginleştiği mücerret nuru ispat etmekten kaçtılar. “Gerçekten de, günahlarını bağışlaman için onları ne zaman davet ettiysem.” Nurunla onları bürüyüp örtmen için ne zaman onları çağırdıysam, bu çağrımı duymazlıktan geldiler. Çünkü anlayamıyorlardı. İstidatları yetersizdi veya hiç yoktu. “Elbiselerine büründüler…” bedenleriyle gizlendiler, onu üzerlerine serdiler. Çünkü bedene yönelik meyilleri, bedene bağlılıkları ve bedenle perdelenmişlikleri çok şiddetliydi. “Ayak dirediler…” bunda ısrar ettiler. Arınmaya, soyutlanmaya hiç yeltenmediler. “Kibirlendikçe kibirlendiler…” nefislerinin sıfatları onları bürüdüğü ve öfkeleri iyice kabarıp baskın çıktığı için. “Sonra, ben kendilerine haykırarak davette bulundum.” tevhit makamından indim, onları akıl makamına ve nur âlemine çağırdım. “Sonra, açıktan açığa…konuştum.” akli, zahiri deliller sundum. “Gizli gizli konuştum…” kalp makamında batıni sırlarla onlara çağrıda bulundum ki, akli deliller aracılığıyla bu sırlara ersinler. “Dedim ki: Rabbinizden mağfiret dileyin.” Rabbinizin nuruyla sizi örtmesini isteyin ki, kalpleriniz aydınlansın, İlahi hakikâtleri ve gaybi sırları keşfedesiniz.

NUH SURESİ • 1351

“…İndirsin…” ruh seması “üzerinize…bol bol yağmur…” bağış ve hal yağmurları göndersin. “Mallarınızı…çoğaltsın.” kesbi mertebeler ve makamlar yardımında bulunsun. “Ve oğullarınızı…” çoğaltsın. Melekut âleminden kutsi desteklerle size yardım etsin. “Size bahçeler ihsan etsin…” kalp makamında size sıfat cennetleri ve ilim “nehirleri bahşetsin.” “Size ne oluyor ki, Allah’a büyüklüğü yakıştıramıyorsunuz?” Allah’ı tazim etmiyorsunuz. Oysa O’na tazimde bulunsanız, O, sizi nurlar âlemine yükselen derecelerde yüceltir, vakar sahibi kılar. “ Oysa, sizi türlü merhalelerden geçirerek O sizi yaratmıştır.” Her merhale, bir öncekinden daha şereflidir ve her yeni merhalede haliniz öncekine göre daha iyi ve şerefiniz daha üstündür. O halde, size ne oluyor, neden gaybı görünenle, maneviyi maddiyle ve geleceği geçmişle mukayese etmiyorsunuz? Sizi yaratılış merhaleleri içinde tabiat, hikmet ve kudret merdivenlerinde yükseldiğiniz gibi, neden şeriat, ilim ve amel merdivenleriyle ruh semasına yükselmiyorsunuz?! 15-Görmediniz mi, Allah yedi göğü birbiriyle ahenkli kat kat olarak nasıl yaratmış!? 16-Onların içinde ay’ı bir nur, güneş’i de bir çerağ yapmıştır. 17-Allah, sizi arz’dan bir ot bitirir gibi bitirdi. 18-Sonra, siz yine oraya döndürecektir ve sizi yeniden çıkaracaktır. “Görmediniz mi, Allah yedi göğü birbiriyle ahenkli kat kat olarak nasıl yaratmış!” üst üste tabakalar halindeki mezkur yedi gayb mertebesini nasıl yarattığını görmediniz mi? “…Kılmış…” kalp ayını “onların içinde…bir nur” aydınlığını nefsin ve kuvvetler yıldızlarının aydınlığından daha fazla yapmış, ruh güneşini de “bir çerağ yapmıştır.” ışığını parlak kılmıştır. “Allah, sizi arz’dan… bitirmiştir.” beden arzından “ot bitirir gibi… sonra, sizi yine oraya döndürecektir.” ona yönelik meylinizle, onun şehvet ve lezzetlerini giyinmenizle, cismani nefislerinizin heyetleriyle ve heyulani örtülerinizle oraya döndürecektir. “…Sizi yeniden çıkaracaktır…” kalp makamında iradi ölümden sonra sizi orada yeniden diriltecektir. 19-Allah sizin için arz’ı bir sergi kıldı, 20-Onda geniş yollar edinip dolaşabilesiniz diye.

1352 • TEFSİRİ KEBİR / TE’VİLÂT

21-Nuh dedi: Rabbim! Onlar bana isyan ettiler, malı ve çocuğu kendi ziyanını arttırmaktan başka işe yaramayan kimseye uydular. 22-Ve çok büyük bir mekr ile mekr ettiler. “Allah…sizin için…yaptı…” şu “arz’ı…bir sergi…onda… yollar edinip dolaşabilesiniz diye…” duyu yollarını açmıştır “geniş…” kılmıştır. Ya da onun cihetinden ruh semasında tevhide açılan yollar yapmıştır. Nitekim, Emirülmüminin Ali (a.s) şöyle buyurmuştur: “Bana semanın yolları hakkında soru sorun; hiç şüphesiz ben semanın yollarını arz’ın yollarından daha iyi bilirim.” Burada, zühd, ibadet, tevekkül ve rıza gibi kemale ulaştırıcı makamları ve halleri kastetmiştir. Bu yüzden Rasulullah’ın (s.a.v) miracı bedenen gerçekleşmiştir. “ …Malı ve çocuğu kendi ziyanını arttırmaktan başka işe yaramayan kimseye uydular.” Arkasından gidilen mal ve makam sahibi, Hak’tan perdelenmiş ve helak olmuş liderlere uydular. Ki bunlar, mal ve makamla perdelendikleri için istidat nurlarını tamamen yitirmişlerdir. Veya vehimle karışık şeytani akılla elde edilen ilim malıyla, beden ve mal sevgisini gerektiren fikirlerinin neticeleriyle perdelenmiş kimselere tabi oldular. 23-Dediler ki: Sakın ilahlarınızı bırakmayın. Vedd’i, Suvâ’yı, Yeğus’u, Yeûk’u, Nesr’i. 24-Ki gerçekten bunlar çok kimseleri yoldan saptırdılar ki, zalimlerin ancak dalaletlerini attırır. 25-Onlar günahları yüzünden suda boğuldular, ardından ateşe sokuldular ve kendilerine Allah’dan başka yardımcılar da bulamadılar. “ …Sakın ilahlarınızı bırakmayın…” şehvetlerinizle ibadet ettiğiniz ve sevdiğiniz beden; Vedd’i, nefis ; Suva’ı, aile ; Yağus’u, mal ; Ye’uk’u ve hırs ;Nesr’i gibi hevanıza uyarak kulluk sunduğunuz mabudlarınızı bırakmayın dediler gerçeği örten kafirler ki bunlar, “pek çok kimseleri yoldan saptırmıştır…” ve bunlar nefislerine zulm eden zalimlerden olmuşlardır. “…Günahları yüzünden…” doğruya muhalif amelleri nedeniyle “…boğuldular…” heyuli denizde. “ Ardından da ateşe sokuldular…” tabiat ateşine atıldılar. 26-Nuh şöyle dedi: Ey Rabbim! Yeryüzünde (arzda) kâfirlerden hiçbir kimseyi bırakma.

NUH SURESİ • 1353

27-Çünkü sen onları bırakırsan kullarını saptırırlar, yalnız facir, nankör insanlar doğururlar. 28-Rabbim! Beni, annemi-babamı, evime iman etmiş olarak girenleri, erkek mü’minleri ve kadın mü’minleri bağışla ve zalimlerin de ancak helaklerini arttır. “Çünkü sen onları bırakırsan kullarını saptırırlar; yalnız facir, nankör insanlar doğururlar.” Nuh (a.s), kavmini davet etmekten usandı, canı sıkıldı. Gazabın istilasına uğradı ve kavmini yok etmesi için Rabbine dua etti. O, halin zahirine bakarak, küfür ve nankörlük sıfatının baskın olduğu perdelenmiş kimseden ancak kendisine benzer biri nankör kâfirin doğacağına hükmetti. Çünkü pis ve perdelenmiş nefisten doğan ve onun heyeti üzere gelişen nutfe ancak onun gibi bir nefsi kabul edebilir. Tıpkı bir tohumdan ancak onun cinsinden ürünün yetişmesi gibi. Ama şunu unutmuştu: Çocuk babasının sırrıdır. Yani, hali batın kısmına galip olur. Nitekim bir kâfirin, istidadı yerinde, fıtratı safi ve fıtri istidadı itibariyle aslı berrak olabilir. Ama zahirine gelenekler, atalarının ve aralarında büyüdüğü kavminin dini galip olmuş, onların dinini benimsemiş, buna karşılık batını sağlam, salim olabilir. Dolayısıyla nurani hali üzere bir çocuk ondan doğabilir. İbrahim’in babasından İbrahim’in doğması gibi. Hiç kuşkusuz, Nuh’un, söylediği bu sözlerden kaynaklanan söz konusu halde iken batınına galip gelip perdeleyen karanlık gazap heyetinden oğlu Kenan’ın maddesi doğdu. Kenan, onun halinin günahına karşılık bir ceza idi. “Rabbim! Beni…bağışla…” tevhidde fenaya erdirerek nurunla beni ört, bürü, kalbin ana ve babası konumundaki ruhumu ve nefsimi de. “Evime girenleri…” kutsi huzurda makamıma “iman etmiş olarak…” ilmi tevhide iman etmiş olarak girenleri ve bana inanan eşleri bağışla. Yani onların nefislerini ört, onları tevhidde fena makamına ulaştır. “Zalimlerin de ancak…arttır.” nefislerinin karanlığıyla nur âleminden perdelenerek hazlarını eksik alanların da ancak “helakini” arttır. Heyuli denizde, şiddetli perdeler gerisinde onları helak et. Allah, doğrusunu herkesten daha iyi bilir.

1354 • TEFSİRİ KEBİR / TE’VİLÂT

CİN SURESİ • 1355

CİN SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-De ki: Bana vahy olunuyor; cinlerden bir taife dinleyip de dediler ki: ““Muhakkak biz, harikulade güzel bir Kur’an dinledik. 2-Rüşde erdiren, hidayete ileten. O’na iman ettik, artık kimseyi Rabbimize asla ortak koşmayacağız. 3-Hakikât şu ki Rabbimizin şanı çok yücedir. O, ne eş, ne de bir çocuk edinmiş. 4-Doğrusu bizim beyinsiz olanımız, Allah hakkında pek aşırı yalanlar uydurmuş, 5-Halbuki biz, ins ve cinlerin Allah hakkında asla yalan söylemezler sanmıştık.” Daha önce belirtilmişti: Varlık âleminde arz menşeli güçlü nefisler vardır. Bunlar, yırtıcı ve hayvani nefisler gibi kaba, yoğun ve idrakleri az değildirler. İnsani nefislerin heyetlerine ve istidatlarına da sahip değildirler. Bu yüzden arzi karakterin ağır basmasının bir gereği olarak yoğun cisimlere de taalluk etmezler. Sonra, mücerret nefislerin (meleklerin) saflığına ve letafetine de sahip değildirler. Bu nedenle, ulvi âlemle bütünleşip tecerrüt etmedikleri gibi bazı semavi cisimlere de taalluk etmezler. Buna karşılık unsuri cisimlere taalluk ederler. Hava, ateş veya duman karakteri hallerinin farklılığına göre onlara baskın gelir. Hukemadan bazıları onlara “muallak suretler” (arada kalıp askıdaki suretler) adını vermişlerdir. Bunlar da tıpkı bizim gibi ilim ve idrak sahibidirler. Ancak tabiatları gereği semavi melekuta yakın oldukları için, melekut âleminden gayba dair bazı şeyleri öğrenmeleri mümkündür. Sema ufkuna yükselip meleklerin, yani mücerret nefislerin konuşmalarını dinlemek için kulak hırsızlığı yapmaları da uzak bir

1356 • TEFSİRİ KEBİR / TE’VİLÂT

ihtimal değildir. Bunlar, arz menşeli, dolayısıyla semavi kuvvetlere oranla daha zayıf oldukları için bu kuvvetlerin tesiri altında kalır ve bunların tesiriyle geri dönerler, semavi kuvvetlerin ilimlerinin künhüne varmaktan, bütün boyutlarıyla idrak etmekten alıkonurlar. Dumandan ibaret cisimlerinin, yıldızların ışığıyla tutuşup yanmasında veya semavi ufka yükselmekten vazgeçirilip aşağı doğru yuvarlanmak zorunda bırakılmalarında yadsınacak bir durum yoktur. Çünkü bunlar, imkân harici olaylar değildir. Keşif ve bizzat gözlem ehli olanlar, Nebi ve velilerden oluşan sadıklar, özellikle bizim Nebimiz Hz. Muhammed (s.a.v) bunları haber vermişlerdir. Şayet bu konuyla ilgili uyarlama istersen, şöyle demek mümkündür: Bil ki, kalp, vahyi ve gaybın kelamını alma istidadına sahip hale gelince, hayal, vehim, fikir, nazari ve ameli akıl gibi nefsani kuvvetler ve insan varlığının cini konumundaki bütün batıni idrak ediciler bunu dinlerler. Ancak, Ruh’ul Kuds aracılığıyla kalbe varit olan İlâhi kelam, fikir ve hayal aracılığıyla kapılabilen türden üretilmiş veya akli kıyasların, vehmi ve hayali önermelerin ürünü bir söz olmadığı için de şöyle demişlerdir: “Muhakkak biz, harikulade güzel bir Kur’an dinledik.” “Hidayete”… doğruya ulaştıran. Bunu söylemelerinin nedeni, ruhun nurundan etkilenmeleri, vahyin anlamlarıyla hayat bulmaları, nuruyla aydınlanmaları, nurun, gazap ve şehvet kuvveti gibi bütün bedensel kuvvetler üzerinde tesir etmesi “Rüşde” erdirmesidir. “O’na iman ettik.” Nuruyla nurlandık ve kutsi cihete giden yola iletildik. “Artık kimseyi Rabbimize asla ortak koşmayacağız.” Yani, Rabbimizi, idrak ettiğimiz başka şeyler gibi algılamayacağız, dolayısıyla başkasını O’na benzetmeyeceğiz. Bilakis, vahdet tarafına doğru içimize tevdi edilen sırra tabi olacağız. Kesret âlemine sığınmayacağız. Diğer bir ifadeyle, nefsin hevasına tabi olarak şehvete kulluk etmeyeceğiz, nefsin isteklerini pislik âleminden karşılamaya koyulmayacağız. Dolayısıyla, Allah’tan başkasına ibadet etmeyeceğiz. “Hakikât şu ki….şanı çok yücedir…” büyüklüğü “Rabbimizin…” yüceliği, herhangi bir idrake sığmaktan çok uzaktır. Bu bakımdan hiçbir idrak O’nu şekillendiremez,bir varlık türü kapsamına alıp kavrayamaz. “O, eş…” yani kendi altından bir varlık sınıfı veya “ çocuk…” kendine

CİN SURESİ • 1357

benzer bir varlık türü edinmemiştir. “Doğrusu bizim beyinsiz olanımız…” vehim “Allah hakkında pek aşırı yalanlar uydurmuş…” O’nu bir cihetten vehmederek, maddi ekler alabilen türden bir varlık haline getirmiş, sınıf veya tür olarak varlıklara benzetmiştir. “Halbuki biz….söylemezler, sanmıştık…” gerek zahiri duyu insanlarının (inslerin), gerekse batıni kuvvetler cininin “Allah hakkında asla yalan” Ondan idrak ettikleri şeyler bağlamında yalan uydurmadıklarını sanmıştık. Bu yüzden, hidayete ermeden, nuruyla aydınlanmadan önce, gözün, O’nun şeklini ve rengini algıladığını, kulağın, O’nun sesini işittiğini, vehim ve hayalin O’nu tasavvur ettiğini, tam da olduğu gibi gerçeğe uygun olarak tahayyül ettiğini sanmıştık. Ama vahiy yoluyla öğrendik ki, hiçbir şey O’nu idrak edemez, aksine, O, her şeyi ve her şeyin idrak ettiğini ve de idrak edemediğini idrak eder. 6-Şu da gerçek ki, insanlardan bazı kimseler cinlere sığınırlardı da onların azgınlıklarını arttırırlardı. 7-Gerçekten onlar da sizin sandığınız gibi Allah’ın hiç kimseyi tekrar diriltmeyeceğini sanmışlardı. “Şu da gerçek ki, insanlardan bazı kimseler…sığınırlardı.” Yani, zahiri kuvvetler, Batıni kuvvetlere dayanır, onlardan güç alırlardı. “onların…arttırırlardı.” Vehmi dürtülerin, şehevi ve gazap menşeli isteklerin ve nefsani telkinlerin etkisiyle haramlarla örtünmüşlüklerini, yasakları işlemelerini “azgınlıklarını” arttırırlardı. “Onlar da sizin sandığınız gibi…sanmışlardı.” Hidayet nuruyla aydınlanmadan önce “Allah’ın hiç kimseyi tekrar diriltmeyeceğini”, şeriat nuruyla aydınlamış aklı göndermeyeceğini, onları hidayete erdirip temizlemeyeceğini, onları güzel edeple edeplendirmeyeceğini, böylece tabiatlarının gereği olarak canlarının çektiğini yapabileceklerini, karakterlerinin ve hevalarının öngördüğü biçimde hareket edebileceklerini, riyazetsiz başıboş bırakılacaklarını, cehd etmeksizin öylece kendi hallerine terk edileceklerini sanmışlardı. 8- “Doğrusu biz cinler, semayı yokladık fakat onu sert bekçilerle ve alev huzmeleriyle (şihablarla) doldurulmuş bulduk. 9-Halbuki, biz onun bazı kısımlarından haber dinlemek için oturacak yerler bulup oturuyorduk; fakat şimdi kim dinlemek isterse, kendisini gözetleyen bir alev huzmesi buluyor.”

1358 • TEFSİRİ KEBİR / TE’VİLÂT

“Doğrusu biz…yokladık…” şeriatla terbiye edilmeden önce yaptığımız gibi, lezzetlerimize cevap verecek şeylere ulaşmak ve ihtiyaçlarımızı karşılayacak göğün idraklerine kulak misafirliği etmek üzere akıl semasını yokladık. “Fakat onun sert bekçilerle…doldurulmuş olduğunu gördük.” bizim amaçlarımıza ulaşmamızı engelleyen anlamlarla, bizi şehvetlerimize ulaşmaktan alıkoyan güçlü hükümlerle “ve alev huzmeleriyle” kutsi nurlarla, nurani parıldayışlarla doldurulmuş olduğunu gördük. Bunlar da vehim şaibelerinden arınmış anlamları idrak etmemizi, kutsi nurla aydınlanmış akıl cihetine ulaşmamızı engelledi. Çünkü akıl, hidayetten önce, vehimle karışık, hayal ve fikir ufkuna yakın olur. Nefis ve nefsani kuvvetlerle uyumlu olarak dünyevi geçimliği elde etmekle sınırlı olur. Ama akıl, kutsi nurla aydınlanınca, bedensel kuvvetlerin menzillerinden, onların bilgi ve idrak gayelerinden uzaklaşır. İşte “Halbuki, biz onun bazı kısımlarından haber dinlemek için oturacak yerler bulup oturuyorduk; fakat şimdi kim dinlemek isterse, kendisini gözetleyen bir alev huzmesi buluyor.” ayetinin anlamı budur. Yani, melekuti bir nur ve akli bir delil, bizi akıl ufkundan kovar ve aklı, nefse meyletmekten, dolayısıyla aramıza karışmaktan, bizim boynumuz uzatıp kulak hırsızlığı ettiğimiz yerlerimize inmekten, böylece kendisinden bedene ve nefsin beklentilerine uygun kıyas menşeli görüşler elde etmemizden muhafaza eder. 10-Doğrusu biz bilmiyoruz, arzdakilere yeryüzündekilere kötülük mü murat edildi yoksa Rableri onlara hayır mı diledi. 11-Gerçekten biz, kimimiz salih kişileriz, kimimiz ise bunlardan aşağıdadır. Biz çeşitli yollardan olduk. “Bilmiyoruz, yeryüzündekilere arzdakilere kötülük mü murat edildi…” beden arzındaki kuvvetlerin cehd ve riyazet içinde kalmaları, lezzetlerini tatmin etmekten alıkonmaları, şehevi arzularından ve tutkulu isteklerinden perdelenmeleri ile onlar için kötülük mü istendi, “Doğrusu” bilmiyoruz. “Yoksa Rableri onlara…” şeri hükümler, dini yasaklar ve yükümlülük gerektiren emirlerle “hayır mı…” istikamet ve doğruluk mu, onların yararına olan bir şey mi “diledi”, bilmiyoruz. Çünkü şeriatın maksadı ve nefsin kemali, bu kuvvetlerin idraklerinin ulaşacakları sınırın çok ötesinde bir şeydir.

CİN SURESİ • 1359

“Gerçekten biz, kimimiz salih kişileriz…” hayat düzenini ve bedenin yararını tanzim eden kuvvetler gibi. “Kimimiz ise bunlardan aşağıdadır…” vehim, gazap, nefsin hevası doğrultusunda hareket eden şehvet gibi bazılarımız, nebati ve tabii kimi aracı kuvvetler de bunların aşağısındadır. “Biz…” değişik mezheplere sahibiz. Her birimiz, “çeşitli yollardan olduk” Allah’ın tayin ettiği ve sorumlu tuttuğu bir yol tutturmuştur. 12-Şu gerçeği şüphesiz anladık ki arz’da Allah’ı asla aciz bırakamayız, kaçmakla da O’nu asla aciz bırakamayız. “Şu gerçeği şüphesiz anladık…” kesin olarak anladık ki, Allah, bizim üzerimizde galiptir, biz, O’nu aciz bırakamayız. Biz, beden arzında kalmaya mahkumuz ve ruh semasına kaçamayız. Her birimiz ötekisinin fiilini gerçekleştirmekten acizken, bütün kuvvet ve kudretlerin kaynağı olan zatın fiillerini yapmamız mümkün mü?! 13-Doğrusu biz O hidayeti işitince O’na iman ettik. Her kim Rabbine iman ederse, artık ne bir noksanlıktan, ne de hakkının yenmesinden korkmaz. “…Hidayeti…” Kur’an’ı, rehberi, işitince, “O’na…” iman ettik, Onunla aydınlandık. Emir ve yasaklarına uymak suretiyle O’nu tasdik ettik. Nitekim Rasulullah (s.a.v) şöyle buyurmuştur: “Herkesin bir şeytanı vardır; ama benim şeytanım benim huzurumda müslüman oldu.” “…Korkmaz…” Kendisi için mümkün kılınan haklardan ve kemalattan herhangi birinin, aynı şekilde kendisi için öngörülen hazların eksik bırakılmasından korkmaz. Çünkü nefis, mutmain kılınsa, kuvvetleri, sırla çekişmeyecek, akla üstünlük taslamaya kalkışmayacak şekilde aydınlansa da hazlarını elde etmekten alıkonmaz. Bilakis, o ve onun kuvvetleri, ibadeti daha güçlü bir şekilde yerine getirebilmeleri ve istikamet halinde İlahi fiilleri gerçekleştirebilmeleri için bu hazlardan daha geniş şekilde yararlandırılırlar. Rasulullah’ın (s.a.v), nefsini dokuz eşle ve daha başka nimetlerle yararlandırması gibi. Bunun amacı, nefsin zelil olup ezilmemesi, riyazetle kahrolmaması veya kemalinden geri kalmaması içindir. Aksi takdirde rezilliklere bulaşarak zelil olur veya yüz üstü bırakılmayı, kovulmayı gerektiren azap verici bir heyete duçar olur.

1360 • TEFSİRİ KEBİR / TE’VİLÂT

14-Doğrusu içimizde, teslimiyet gösterenler de var, kasitler de var. Kim teslim olursa işte onlar hidayeti aramışlardır. 15-Fakat Allah’ın işine karışan zalimlere gelince onlar cehennem odunu olmuşlardır. “İçimizde, teslimiyet gösterenler de var…” akile (akıl melekesi) gibi kalbe itaat etmeye, tabiatı gereği Rabbin emrine uymaya hazır olanlar vardır. “Kasitler de” yani Hakk yoldan sapan zalimler, gafiller de vardır. Vehim gibi, doğru yolun dışına çıkmış olanlar da vardır. “Kim…” boyun eğer ve İslam’a ilahi sisteme girerek “teslim olursa, işte onlar…” doğruya ve istikamete yönelmiş kimselerdir. “Fakat…” hakk yolun dışına çıkan zalimler, gafiller ise, cismani tabiat “cehenneminin odunu olmuşlardır.” 16-Şayet doğru yolda gitselerdi muhakkak onlara bol, geniş su verirdik. “Şayet doğru yolda gitselerdi…” Bu ifade, cinlerin sözlerinin devamı değil, vahyedilen kelamın bir bölümüdür. Yani, eğer bütün cinler, Hakk’a yönelme yolu üzere istikamet bulsalardı, sırra tabi oluş sülukunu gerçekleştirip tevhide doğru yol alsalardı, “onlara bol, geniş su verirdik.” Yani, onları geniş bir ilimle rızıklandırırdık. Tıpkı Adem’in Meleklere isimleri haber vermesi kıssasında belirtildiği gibi. 17-Kendilerini onun içinde denememiz için, kim Rabbinin zikrinden yüz çevirirse Rabbin onu gitgide artan çetin bir azaba uğratır. 18-Gerçekten bütün mescitler Allah’ındır. O halde Allah ile birlikte kimseye yalvarmayın. “Kendilerini onun içinde denememiz için…” gereğini yerine getirmek ve gerektiği gibi Allah rızasına yönelik olarak harcamak suretiyle şükür mü edecekler, yoksa aksini mi yapacaklar, diye sınamak için onlara geniş ilim verirdik. “Onları iyiliklerle imtihan ettik…” (Araf, 168) ayetinde işaret edildiği gibi. “Kim Rabbinin zikrinden yüz çevirirse…” Allah’ın kendisine verdiği nimet hususunda cimrilik ederse veya onu yakışıksız ve uygunsuz işlerde sarf ederse, Allah’ın nimetinin hakkını unutursa, “Rabbin onu gitgide artan çetin bir azaba uğratır.” Tevbe edinceye kadar, ağır riyazete, hazlardan yoksunluğa duçar eder, veya uyumsuz ve elem verici heyetlere sahip kılar ki şiddetli, ağır ve her yönden bürüyen bir azap çeksin.

CİN SURESİ • 1361

“Mescidler…” her kuvvetin kemal makamı. Bundan maksat da her kuvvetin secdesi anlamında kalbe boyun eğmesi, emrine girmesidir. Veya başta kalp ve ruh olmak üzere her şeyin kemali “Allah’ındır…” Allah’ın o şey üzerindeki hakkıdır. Daha doğrusu, Allah’ın, bu şey mazharında zuhur eden sıfatıdır. “O halde, Allah ile birlikte kimseye yalvarmayın.” Tabiatlarınıza uyarak nefsin amaçlarını tahsil etmek, hevaya kulluk sunmak, lezzet ve şehvetin peşine düşmek suretiyle Allah’tan başkasına yalvarmayın, aksi takdirde Allah’a ve ibadetine ortak koşmuş olursunuz. 19-Allah’ın kulu “Abdullah” kalkıp O’na yalvarmak üzere O’na yönelince neredeyse onun etrafında keçe gibi birbirlerine geçeceklerdi. “Allah’ın kulu…kalkınca,” yani, Hakk’a yönelen, derin huşu ile itaat eden kalp “O’na yalvarmak üzere” O’na yönelince, katından nurunu isteyince, O’nu tazim edip ululayınca “neredeyse onun etrafında keçe gibi birbirlerine geçeceklerdi.” İstila etmek üzere birbirleriyle itişip kakacaklardı, zuhur edip onu perdelemeye, ona galibiyet sağlamaya kalkacaklardı. 20-De ki: Ben ancak Rabbime yalvarırım, O’na hiçbir şey ortak koşmam. 21-De ki: “De ki: Doğrusu ben size ne zarar verme ne de fayda sağlama gücüne sahibim. 22-De ki: Gerçekten, Allah’dan beni kimse himaye edemez. O’ndan başka sığınacak kimse de kesinlikle bulamam. 23-Benim yaptığım ancak Allah’dan tebliğdir ve O’nun risaletini iletmekdir. Artık kim Allah’a ve Rasulüne karşı gelirse bilsin ki onun için ebedi kalacağı cehennem ateşi vardır. “De ki: Ben ancak Rabbime yalvarırım…” O’nu birlerim, tek bilirim. O’ndan başkasına bakmam, O’ndan başkasına yönelmem ve ancak O’na dua ederim, O’ndan isterim.. Aksi takdirde müşrik olurum. “De ki: Doğrusu ben size ne zarar verme ne de fayda sağlama gücüne sahibim.” Sizi saptırma ya da doğru yola iletme gücüne sahip değilim. Saptırma ve doğru yola iletme Allah’tandır. Eğer Allah beni size hakim kılarsa, benim nurumla hidayete erersiniz. Aksi takdirde, sapıklıkta kalırsınız. Sizi hidayete zorlayacak gücüm yoktur.

1362 • TEFSİRİ KEBİR / TE’VİLÂT

“De ki: Gerçekten…beni kimse himaye edemez.” Bu ifade, yapabilirliği ve onlar üzerinde muktedir oluşu kesin bir dille olumsuzlamaya yönelik bir itirazdır. Yani, sizi zarar veya fayda verme gücüne sahip olmadığım gibi, Allah bana bir zarar dokundurmak veya beni saptırmak istese, söz gelişi sizi veya başkalarını bana musallat etmeyi dilese “Allah’a karşı” beni kimse koruyamaz da. “O’ndan başka sığınacak kimse de bulamam.” Beni helak etse veya sizin elinizle ya da başkalarının eliyle bana azap etse, bir sığınak, bir barınak, kaçacak bir yer, bir korunak bulamam. Ben ki kendimle ilgili olarak yarar veya zarar verme, hidayet ya da saptırma gücüne sahip değilim, sizin için böyle bir gücümün varlığından söz edilebilir mi?! “Benim yaptığım ancak…tebliğdir.” Benim görevim, Allah’tan sadır olanı tebliğ etmektir. Bir de “Onun risaletini…” vahyin anlamlarını ve Hakk’ın hükümlerini bildirmektir. Yani, ben, tebliğ etmekten, risaletleri iletmekten başka bir güce sahip değilim. Dolayısıyla bu ifade gramer açısından “emliku” amilinin amel ettiklerinden istisna edilmiştir. “Artık kim Allah’a ve Rasulüne karşı gelirse…” sizden kim Allah ve Rasulüne isyan eder asi olursa, Allah’ın nurunu kabul etmezse, akıl resulünün tebliğ ettiğini dinlemezse, “bilsin ki ona…ateş vardır.” tabiatın ebedi olarak istila eden yakıcı ateşine mahkum olacaktır. 24-Nihayet tehdit edilip durduklarını gördükleri zaman, yardımcı olma bakımından daha güçsüz ve sayıca daha azdırlar. “Nihayet…gördükleri zaman…” onun etrafında bir keçe gibi birbirlerine kenetlenirler, birbirlerini sıkıştırarak ona istila ederler. Nihayet “tehdit edilip durduklarını…” risaletler aracılığıyla tehdit edildikleri, ölüm suretindeki küçük kıyameti veya fıtrat nurunun zuhur edip kalbin istila etmesi suretindeki orta kıyameti, yahut vahdet nurunun zuhuru suretindeki büyük kıyameti gördükleri zaman, zayıflıkları, sayılarının azlığı, ateşlerinin cılızlığı ve sönmüşlüğü, kapasitelerinin ve heybetlerinin bu üç halden biriyle son bulduğunu göreceklerdir. Üstelik birbirlerine yardım da edemeyeceklerdir. Bunun nedeni söz konusu hallerde belirginleşen ezilmişlikleri, acizlikleri ve fena bulmuşluklarıdır. O zaman kesin olarak bilirler ki, kendileri, kalbe göre “yardımcı olma bakımından…daha güçsüz” Ve “sayıca daha azdırlar.” Oysa, sayısal çokluklarıyla neredeyse kalbi kahredeceklerdi, istilaya uğratacaklardı. Ama Allah’ın desteğine mazhar olan tek bir kişi, daha güçlü ve sayı olarak da çoktur. Nitekim yüce Allah şöyle buyurmuştur:

CİN SURESİ • 1363

“And olsun ki, Resul kullarımıza söz vermişizdir; onlar mutlaka zafere ulaşacaklardır.” (Saffat, 171.172) “Allah size yardım ederse, artık size üstün gelecek kimse yoktur.” (Al.i İmran, 160) 25-De ki: O tehdit edilegeldiğiniz azap yakın mıdır? Yoksa Rabbim ona uzun bir müddet mi tayin eder.? Bilmem. 26-O gaybı bilendir. Sırlarına kimseyi muttali kılmaz. 27-Ancak, dilediği Resulleri bunun dışındadır . Çünkü O, Onun önünden ve arkasından gözcü ve koruyucular salar. 28-Ki böylece onların Rablerinin risaletini hakkıyla tebliğ ettiklerini bilsin, Allah onların nezdinde olup bitenleri çepeçevre kuşatmıştır ve her şeyi bir bir saymıştır. “De ki: Tehdit edilegeldiğiniz azap yakın mıdır…bilmem.” Allah’ın takdirine vakıf olmam imkânsız olduğu için, küçük kıyamette fena bulmak, ölümden sonra diriliş esnasında tabiat ateşine girmek veya istidatların güçlü mü zayıf mı olduklarına vakıf olmam imkânsız olduğu için iradi ölüm suretindeki diğer iki kıyamette azaba uğramak şeklinde tehdit edildiğiniz şeyin yakın mı olduğunu, dolayısıyla çabuk bir şekilde mi gerçekleşeceğini, yoksa Allah onun için uzun bir süre mi belirlemiştir, bilmem. Gaybı sade O bilir. “Sırlarına kimseyi muttali kılmaz; ancak, dilediği Rasulleri bunun dışındadır.” ilk fıtrat kapsamında hazırladığı, arındırdığı ve saf kıldığı kutsi kuvvet Rasulü başka. “Çünkü O, Onun önünden… salar.” İlahi tarafından ve “ardından” beden cihetinden “gözcüler” koruyucular salar. Allah tarafından gönderilen gözcüler, Ruh’ul Kuds, melekuti ve rabbani nurlardır. Beden cihetinden gönderilen gözcüler ise, faziletli melekutlar, itaat ve ibadet şekillerinden elde edilmiş nurani heyetlerdir. Bunlar, Onu cinlerin ifsadından, yakini irfan, kutsi manalar, gaybi varidatlar ve hakiki keşifler içeren sözlerine vesveselerin, vehim ve hayallerin karışmasından korurlar.

1364 • TEFSİRİ KEBİR / TE’VİLÂT

“Ki böylece onların …hakkıyla tebliğ ettiklerini bilsin.” Böylece Allah’ın, Resullerin istidatlarında gizli olan şeylere dair bilgisi onların mazharında zuhur etsin. Ki bu sayede Resuller kemale ersinler ve imkânları dahilinde risalet ve tebliği tevdi edebilecekleri kimseleri kemale ulaştırsınlar. “Allah onların nezdinde olup bitenleri çepeçevre kuşatmıştır.” Onlardaki Furkani akli, ezelden beri fıtratlarında gizli bulunan anlamları kuşatmıştır, bu yüzden açığa çıkarmıştır. “Ve her şeyi bir bir ihsa etmiştir…” saymıştır… yani Furkani akıl aracılığıyla her şeyi kaydetmiş, eksiksiz kemali mücmel ve tafsili olarak, külli ve cüzi olarak açığa çıkarmıştır. Veya her şeyin sayısını kaza ve kader kapsamında külli ve cüzi olarak mutlak surette kaydetmiştir. Allah, doğrusunu herkesten daha iyi bilir.

MÜZZEMMİL SURESİ • 1365

MÜZZEMMİL SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Ey örtünüp bürünen!… 2-Birazı hariç geceleyin kalk! 3-Yarısı kadar, yahut bunu biraz azalt, 4-Ya da çoğalt… Kur’an’ı tane tane oku!.. “Ey örtünüp bürünen!…” beden örtülerine ve giysilerine sarılan! “Kalk…” gaflet uykusundan kalk, Allah yolunda yürü, nefis çöllerinin yollarında süluk et, kalp sahrası aşamalarında mesafe kat et, nefis makamı gecesinde, tabiatın istilası esnasında Allah’a özüne yönel! “Birazı hariç…” zaruret gereğince gecenin bir kısmını, dinlenme, yeme, içme, bedenin maslahatı ve vazifeleri için ayır. Çünkü bunlar olmadan yaşamak mümkün olmaz. Bu da gecenin yarısı demektir ki bu da, tabiat makamında oluşunun tüm zamanının yarısına tekabül eder… Ve böylece bir dönemin, yani yirmi dört saatin dörtte biri dinlenmeye, dörtte biri de bedenin zaruri ihtiyaçlarına ayrılır. “Yahut bunu biraz azalt…” eğer güçlü biri isen, bu yarının birazını daha kıs. Bu durumda altı da bir dinlenmeye, altı da bir de hayatın zaruri ihtiyaçlarına ayrılır. “Ya da çoğalt…” biraz ekleme de bulun, eğer zayıf biri isen. Böylece bütün vaktin üçte ikisine tekabül eder. O takdirde üçte birini dinlenmeye, üçte biri zaruri ihtiyaçlara, üçte biri de Allah ile meşgul olmaya, O’nun yolunda yürümeye ayrılır. “Kur’an’ı tane tane (tertil üzere) oku…” fıtratında toplu halde, istidadında gizli bulunan anlamları, manaları ve hakikâtleri, tezkiye ve arınma ile izhar etmek suretiyle ayır, mufassal kıl! 5- “Doğrusu biz sana ağır bir söz vahyedeceğiz.”

1366 • TEFSİRİ KEBİR / TE’VİLÂT





“Doğrusu biz sana…vahyedeceğiz.” Seni Ruh’ul Kuds ile destekleyeceğiz, onun nurunu sana ileteceğiz, ki, içinde bilkuvve bulunan anlam ve hükümler fiile çıksın. “Ağır bir söz…” ağırlığı, değeri ve itibarı bulunan bir söz indireceğiz, ilka edeceğiz. 6-Şüphesiz gece kalkışı; tama bir’e uyma bakımından daha isabetlidir. 7-Zira gündüzde sana bir uzun bir meşguliyet vardır. “Şüphesiz gece kalkışı…” tabiat makamından ve gaflet uykusundan uyanıp dirilen nefis, “tama Bir’e uyma” kalp ile uyuşmaya daha elverişlidir. İlimden sadır olmuş söz olması itibariyle daha isabetlidir, tahayyül, zan ve vehimden değildir. “Zira…sana…” kalp makamı gündüzünde, ruh güneşinin doğuşu zamanında “bir meşguliyet vardır.” İlahi sıfatlarda ve tarikat makamlarında seyretmen, tasarrufta bulunman ve konumdan konuma geçmen söz konusudur. “Uzun…” müddeti ve sonu olmayan bir süreçtir bu. 8-Rabbinin adını an!.. Bütün varlığınla O’na yönel! 9-O, doğunun da batının da Rabbidir. O’ndan başka ilah yoktur. Öyleyse yalnız O’nun himayesine sığın “Rabbinin adını an…” Rabbinin ismi sensin. Yani kendini tanı ve zikret! Sakın unutma, yoksa Rabbin de seni unutur. Hakikâtini öğrendikten sonra kemalini elde etmeye çalış. “Bütün varlığınla O’na yönel!” Kendini tamamen Allah’a ver, O’ndan başkasından yüz çevir. Bu ayrılma tam olsun ve sürekli tekrarlanan bir alışkanlık haline gelsin. “O, doğunun da batının da Rabbidir.” Nurunu sende izhar etmiştir, seni var etmekle varlığının ufkunda doğmuştur. Aynı şekilde senin varlığında gizlenmiş, nuru sen de batmış ve seninle perdelenmiştir. “…ilah yoktur…” varlıkta, “O’ndan başka…” Varlıkta O’ndan başka ibadet edilen bir şey yoktur. O, ilktir (evvel’dir), sondur (ahir’dir). Açıktır (zahir’dir), gizlidir (batın’dır). “Öyleyse yalnız O’nu vekil kıl!”… O’nun himayesine sığın. Bütün fiilleri O’ndan görerek kendi fiilinden ve tedbirinden sıyrıl. Böylece senin işin O’na kalır, O, senin işini idare eder, seninle dilediğini yapar ve sen de tevekkül etmiş olursun.

MÜZZEMMİL SURESİ • 1367

10-Onların söylediklerine sabret ve onlardan güzellikle ayrıl 11-Beni ve nimetlerden faydalanan yalanlayıcıları Bana bırak ve onlara biraz mühlet ver. “Onların söylediklerine sabret…” nefsine hakim ol, öfkeyle kabarmasına, dengesini kaybedip karışmasına engel ol. Nefsinin kuvvetlerinin vesvesesine, vehim telkinlerinin baskısına, şehvet dürtüsüne ve heva arzularına uyup rızkın peşinde koşma, ona gereğinden fazla ihtimam verme. Yoksa bu işlerin peşinde koşturursun ve ihtiyaçların seni alabildiğine yorar. “Onlardan…ayrıl.” Yüz çevir onlardan. Heva ve hafiflikten değil, şeri ve akli ilimden kaynaklanan bir tavırla onları terk et. “Bana bırak…” onları bana bırak. Çünkü onlar tevekkül makamını ve senin ihtiyaçlarını karşılamayı üzerime aldığımı yalanlayan kimselerdir. Bunun nedeni de onlara bahşettiğim idrak, şuur, kudret ve irade nimetleriyle benden perdelenmiş olmalarıdır. Onlar kendi kuvvetlerinden ve kudretlerinden başka bir şeyi hissetmezler ve benim sözümü de tasdik etmezler. “Onlara biraz mühlet ver.” Bakarsın sıfat tecellileriyle onların kuvvetini ve kudretini geri alırım da acizlikleri gün gibi ortaya çıkar. 12-Hiç şüphesiz bizim nezdimizde kuvvetli bağlar ve yakıcı bir ateş vardır. 13-Boğazdan geçmez bir yiyecek ve elem verici bir azap vardır. “Hiç şüphesiz bizim nezdimizde…” şeri kayıtlar, onları fiillerini işlemekten alıkoyan yükümlülükler, “yakıcı bir ateş…” maişet peşinde koşmaktan kaynaklanan yorgunluk ateşinin harareti ve “boğazdan geçmez bir yiyecek…” hazlarına karşılık, tabiatlarına ve haklarına muhalif bir yiyecek ve “elem verici bir azap vardır.” riyazet ve cehd türlerinden acı veren bir azap vardır. 14-O gün Arz ve dağlar sarsılır. Dağlar çöküntü ile akıp giden kum yığınına döner. 15-Muhakkak biz, firavuna bir Rasul irsal ettiğimiz gibi sizin üzerinize de şahid bir Rasul irsal eyledik.

1368 • TEFSİRİ KEBİR / TE’VİLÂT

16-Firavun o Rasule karşı geldi de onu çok kuvvetli bir yakalayışla yakaladık. 17-Şayet nankörlük ederseniz çocukları, gençleri saçı ağaran ihtiyar eden o günden nasıl korunursunuz: 18-Sema onunla yarılır. O’nun hükmü olmuştur. 19-Muhakkak bu bir öğüttür. Dileyen Rabbine bir yol tutar. 20-Şüphesiz Rabbin biliyor; sen gecenin üçte ikisine yakın, gecenin yarısında da, gecenin üçte birinde kalkıyorsun seninle beraber olan bir taife de kalkıyorlar. Geceyi ve gündüzü “O” takdir eder. O, bildi siz onu asla başaramazsınız. Onun için sizden tövbeleri kabul etti. Artık Kur’an’dan kolayınıza geleni okuyun. Bilmiştir; aranızda hasta olanlar olacak, Allah’ın lütfundan rızk aramak için diğer bir kısmı yeryüzünde (arzda) gezecek, bir kısmı da Allah yolunda ‘fisebilillah’ savaşacaklar. O halde O’ndan kolaylaştırılanı okuyun, salâtı ikame edin, zekatı verin ve Allah’a karz-ı hasenle borç verin. Kendi nefsiniz için hayırdan ne takdir ederseniz onu Allah katında daha hayırlı ve ecri daha büyük bulursunuz. Allah’dan mağfiret dileyin! Muhakkak Allah, Ğafur’dur (çok bağışlayıcıdır), Rahiym’dir (çok merhametlidir). “O gün…sarsılır.” Kalpte tecelli nurlarının parıldayışlarının istilası ile nefis arzı sarsılır, ürperir ve sallanır. Nefsin heyet ve sıfatlarından oluşan dağlar paramparça olur. “Dağlar çöküntü ile akıp giden kum yığınına döner.” Silinir gider. Ya da şöyle bir anlam kastedilmiştir: bakarsın, mizacın sapmasının kasırgası eser de keyfiyetler üst üste biner, birbirine galebe çalar. Çünkü bizim nezdimizde tiksindiren heyetlerden, eziyet ve azap çektirici suretlerden oluşan boyunduruklar, tabiat ateşinden oluşan bir yakıcı cehennem, irin, zakkum ağacının meyvesi ve kuru diken gibi lezzet vermeyen ve boğazdan geçmeyen bir yiyecek, bu ateşlerden ve suretlerden meydana gelen bir azap vardır. İşte o gün beden arzı, ruhun çıkmasıyla, ölüm sekeratıyla sarsılır. Organ dağları da çöküntü halinde akıp giden kum yığınına döner. Allah doğrusunu herkesten daha iyi bilir.

MÜDDESSİR SURESİ • 1369

MÜDDESSİR SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Ey bürünüp sarınan! 2-Kalk ve uyar. 3-Rabbini tekbir eyle. 4-Ve elbiseni de tertemiz tut. 5-Manevi pislikleri terk et. 6-Yaptığın iyiliği çok görerek başa kakma. 7-Ve Rabbin için sabret. “Ey bürünüp sarınan!…” Ey beden ridasına bürünen, beden suretiyle perdelenen! “Kalk…” yaslandığın ve büründüğün tabiat meşguliyetlerinden uyan. Gaflet yatağından çık. “ve uyar!” nefsini, nefsinin kuvvetlerini ve senden başka herkesi büyük bir günün azabına karşı uyar. “Rabbini tekbir eyle!” Sadece Rabbini büyük tanı. Eğer bir şeyi büyüteceksen, kadrini yücelteceksen tazim ve büyüklüğü Rabbine tahsis et. Senin gözünde O’ndan başkası büyümesin, azamet sahibi olmasın. O’nun kibriyasını, ululuğunu gözlemekle kalbinde O’ndan başkası küçülsün. “Elbiseni tertemiz tut…” iç dünyanı (batınını) azaba sürükleyici ahlaki kirlerden, fiili çirkinliklerden, yerilen alışkanlıklardan ve heyuli pislikten temizlemeden önce, dış dünyanı (zahirini) temizle. “ …Terk et…” iç dünyanı maddi eklerden, bürüyücü cismani heyetlerden ve heyulani karanlık örtülerden arındır.

1370 • TEFSİRİ KEBİR / TE’VİLÂT

“Yaptığın iyiliği çok görerek başa kakma.” Karşılık bekleyerek ve daha fazla sevap kazanmayı umarak, daha fazlasına nail olmayı tasarlayarak malını verme, bu amaçla maldan tecerrüt etme. Çünkü bu, nimetle nimeti verenden perdelenmedir, nimeti verenin önemini düşürmedir. Bilakis malı sırf Allah için ver. Ne yaparsan yap, O’ndan gelecek bir faziletten ötürü sabret, başka bir şey için değil işte “Ve Rabbin için sabret.” ayetinin anlamı budur. Yani, zühd, ibadet, terk etme ve arınma mahiyetinde her ne verirsen, daha fazlasını elde etmek için, ya da bu yaptıklarını çok görerek verme, yoksa kendi üstünlüğünü, faziletini gördüğün için perdelenirsin, kendini beğenmişlik belasına duçar olursun. Çünkü fazileti lütfu, kendinde görme günahı, rezillik günahından daha büyüktür. Nitekim Rasulullah (s.a.v) şöyle buyurmuştur: “Eğer hiç günah işlemeseydiniz, bu sefer sizin günahtan daha şiddetli bir şeyi işlemenizden korkardım: Kendini beğenmişlik…kendini beğenmişlik…kendini beğenmişlik…” Bilakis, sırf Rabbinin rızası için, ama başka bir şey için değil, fazilete karşı sabret. Tabiatın gereği olan rezillikten kaç. Çünkü onun hiçbir iyi tarafı yoktur. Faziletle nefsinin süsünü görüp böbürlenme. Bilakis, Rabbinin sana yönelik lûtfuyla sevin, zelil ol, boyun eğ ancak zillete de düşme. Daha fazla nimete kavuşma umudu içinde olma, fazlasını elde etme beklentisi içine girme, yapıp ettiklerini asla çok görme. 8-O Sur’a üfürüldüğü zaman var ya, 9-İşte o gün pek zorlu bir gündür, 10-Kâfirler üstüne ki, hiç kolay değildir. 11-Tek olarak yarattığım kimseyi benimle başbaşa bırak. 12-Ona uzun uzadıysa mal verdim, 13-Ve gözünün önünde şahid oğullar, 14-Ve ona nimetimi genişlik ve bolluk verdim. 15-Sonra daha da artırmamı umar. 16-Hayır! Asla! Şüphesiz o, ayetlerimize karşı inatçıydı. 17-Onu sarp bir yola sardıracağım. 18-Kesinlikle ki, o düşündü ve ölçtü biçti. 19-Kahrolsun! nasıl da karar verdi!

MÜDDESSİR SURESİ • 1371

20-Sonra yine kahrolası; nasıl da karar verdi! 21-Sonra baktı… 22-Sonra kaşlarını çattı ve yüzünü buruşturdu, astı. 23-Sonra arkasına dönüp kibirlendi… 24-Dedi: “Bu ancak devam eden sihirden başka bir şey değildir, 25-bu ancak bir beşer sözüdür.” “O sur’a üfürüldüğü zaman var ya…” ruh bedenden ayrıldığı, ruhani heyetler, güzel suretler, lezzet ve idrakler bedenden birer birer alındığı, bu seçilenler üzerinde ayrışma ve çözülme eklinde tesir bırakıldığı zaman. Bu ise, bütün canlıların ölümünü bildiren ilk nefhadan ibarettir. Ya da kastedilen anlam şudur: Yeniden diriltilen bedene üfürüldüğü ve azabı gerektiren kazanılmış aşağılık heyetler, yahut sevabı gerektiren kurtarıcı güzel heyetler bedene nakşedildiği zaman… bu anlam esas alındığında üfürmeden maksat, yeniden dirilmeyi bildiren ikinci üfürme kastedilmiş olur ki, bu anlam daha belirgindir. Bu günün perdelenmişler açısından zorluğu hiç kimseye gizli değildir. Keşif ehlinden muhakkikler gibi yüksek himmet sahipleri açısından kolay bir gün olduğu ise onlara gizli kalır. 26-Ben onu Sakara sokacağım.. 27-Sen biliyor musun, Sakar nedir? 28-Her şeyi mutlak helak eder hem de eski haline döndürür. 29-Derisini kavurur. “Ben onu Sakara sokacağım…” bu ayet, “ben onu sarp bir yokuşa sardıracağım.” ayetinden bedeldir. Ayetin orijinalinde geçen “saud” kelimesi, tırmanışı zor sarp yokuş demektir. Nitekim Rasulullah (s.a.v) şöyle buyurmuştur: “Saud, ateşten bir dağdır. Yetmiş yıl bu dağa tırmanılır, sonra baş aşağı düşülür ve bu durum ebediyete kadar böyle devam eder.” Allah daha iyi bilir, ama nefsin en büyük tavırlarından biri olan nefis tur’una yönelik bir işarettir. Yani, nefsin, insan fıtratına bakan ufkudur ki azap suretlerinde ve perdelenmişlik berzahında uzayıp giden seneler boyunca buna tırmanır insan, sonra orada helak olup yanar. Nitekim Rasulullah (s.a.v) şöyle buyurmuştur: “Ateşten bir yokuşu tırmanmakla yükümlü kılınır. Elini her koyduğunda erir, elini çektiğinde eski haline döner. Ayağını koyduğunda, derhal erir, çektiğinde eski haline döner. Orada aşağıların en aşağısına yuvarlanır.”

1372 • TEFSİRİ KEBİR / TE’VİLÂT

Böylece ebediyete kadar o derekeden bu derekeye yuvarlanır gider. Ayette sözü edilen bu “Saud” (sarp yokuş), en yüksek tabakasından en aşağı tabakasına kadar tabiat sakarıdır. İşte onu buraya atacağım. Oraya attığım her şeyi mutlaka helak ederim, yok ederim. Ve orada helak olan her şey de mutlaka eski haline döner. Böylece, bir kez daha helak edilir. İşte böyle, sonsuza kadar sürüp gider. “Derisini kavurur…” bedenlerin dış görünümünü beşerini (derisini) değiştirip günahlarının karasına ve kötülüklerinin heyetlerine benzetir. Bu ateşin özelliği budur. Tıpkı maddi ateşin renkleri ve heyetleri değiştirmesi gibi. 30-Üzerinde on dokuz vardır. 31-Biz cehennemin işlerine bakmakla ancak melekleri görevlendirmişizdir. Ve onların sayısını kâfirler için bir imtihan kıldık ki, böylelikle kendilerine Kitab verilenler iyiden iyiye öğrensin, iman edenlerin de imanı artsın. Ehli kitab ve mü’minler şüpheye düşmesinler. Bir de kalplerinde hastalık bulunanlar kâfirler de: Allah bu misalle ne demek istemiştir? Desinler. Böylece Allah dilediğini sapıklıkta bırakır ve dilediğini doğru yola eriştirir. Rabbinin ordularını ancak O bilir. Bu ancak beşer için bir öğüttür. “Üzerinde on dokuz vardır.” yedi gezegen ve on iki burcun maneviyatlarından ibaret olup maddeden ayrılmayan arz menşeli melekutlardır bunlar. Süfli âlemin idaresinden, onlar üzerinde etkili olmaktan, tesir kırbaçlarıyla onları ezmekten ve çukurlarına geri döndürmekten sorumludurlar. “Biz cehennemin işlerine bakmakla ancak melekleri görevlendirmişizdir.” Cehennemliklere galip gelsinler ve onları ezsinler diye. Zira Mülk âlemi Melekut âleminin baskısı ve boyunduruğu altındadır. “Onların sayısını…” perdelenmişlerin yani “kâfirlerin” sınanmasının, azaba uğratılmalarının, perdelerinin ve şüphelerinin daha da artmasının vesilesi kıldık. “Böylelikle, kendilerine Kitab verilenler iyiden iyiye öğrensin…” kendilerine furkani akıl; Kitab verilenler yakini bilgiye ulaşsın. “İman edenlerin…artsın.” ilmi ve yakini imana sahip olanların “imanı…” keşif ve bizzat gözlemle artsın da basit cehaletten dolayı şüphelenen perdelenmiş cahiller gibi şüpheye düşmesinler. Veya taklidi iman sahip olup “kendilerine Kitab verilenler” yakini imana ulaşsınlar ve muhakkiklerin de tahkikleri artsın ki, tahkiki veya taklidi inançları bulunmayan cahiller gibi şüpheye düşmesinler.

MÜDDESSİR SURESİ • 1373

“Kalplerinde hastalık bulunanlar da…desinler…” basit cehaletten dolayı içlerinde nifak ve şüphe bulunanlar “kâfirler…” cehli mürekkep sahibi olup bozuk inançları bulunan cahil perdelenmişler “Allah bu misalle ne demek istemiştir?” desinler. Sanki garip ve hayret verici bir örnekmiş gibi! Yani, biz cehennemle görevli meleklerin sayısından bahsetmek, onları bu özelliklere sahip kılmakla, sapıkların sapıklıklarının ve doğru yolda olanların hidayetlerinin ortaya çıkmasının sebebi olmasını istedik. Tıpkı sapığın sapıklığını ve doğru yolda olanın hidayetini gerektiren başka sebepler gibi. İşte bu örnekteki gibi “Allah…dilediğini sapıklıkta bırakır.” asli bedbahtlık ehlini saptırır. “Dilediğini doğru yola eriştirir…” ezeli mutluluk ehlini de hidayete erdirir. “Rabbinin ordularını O bilir…” başkası bilmez, sayılarını, kemiyetlerini, keyfiyetlerini ve hakikâtlerini O’ndan başka kimse bilmez. Çünkü O’nun ilmi onların mahiyetlerini ve hallerini kuşatmıştır. “Bu ise…ancak…” yani, “onu sakara sokacağım.” ifadesiyle bitişik ve onun vasıflarının tamamlayıcısı konumundadır. “Biz…görevlendirmişizdir…” ifadesiyle başlayıp “kendisinden başkası…” ifadesine kadar devam eden kısım, zebanilerin durumunu izah etmeye yönelik bir ara açıklama mahiyetindedir. Evet, bu; ”sakar” “ancak beşer…” insanlar için bir hatırlatmadır, öğüttür. 32-Hayır! Ay’a yemin olsun… 33-Dönüp gitmekte olan geceye, 34-Ve ağarmakta olan sabaha. 35-Şüphesiz o, büyük musibetlerden biridir. 36-İnsanlar için bir uyarıdır, 37-Sizden ileri geçmek veya geri kalmak isteyenler için. “Hayır…” sekar’ın mutlak olarak bütün insanlar, beşer için bir hatırlatma işlevini görmesini inkâr kabilinden bir dikkât çekmedir bu. Çünkü insanların büyük çoğunluğu istidat sahibi değildir, kalpleri mühürlüdür ve bedbahtlığa mahkum olmuşlardır onun için “beşer” diye anılmaktadırlar işte bu yüzden öğüt almazlar. Ardından Ay’a yemin ediliyor. Yani, istidat sahibi, saf, uyarıları dikkâte alma kabiliyetine sahip, onlardan öğüt alan, hatırlatmalardan yararlanan ve buna büyük bir değer veren kalbe ve “dönüp gitmekte olan” nefis karanlığı “gece”sine

1374 • TEFSİRİ KEBİR / TE’VİLÂT

yemin ediliyor. Yani ruh nurunun açılması, parıldaması ile kalbin üzerindeki karanlığı çekilip giden nefis karanlığı gecesine. Ve bu nurun doğmasıyla, karanlığı bütünüyle ortadan kaldırmasıyla, kalbi büsbütün aydınlatmasıyla birlikte ağarmakta olan sabaha yemin ediliyor. “O…” tabiat sekarı “ …biridir…” felaketlerden “büyük…” dehşet verici, büyük “musibetlerden” bir tanesidir. Tektir, büyük felaketler içinde benzeri olmayan yegânedir. Tıpkı birinin benzersizliğini anlatmak isterken “o, erkeklerden bir tanedir” veya “o, kadınlardan bir tanedir.” demen gibi. “İnsanlar için bir uyarıcıdır” veya uyarıdır. Yani, onlara yönelik uyarılardan bir tanesidir; ama tümü için değil. Belki, kabiliyet sahibi istidatlılar için. Çünkü onlar isterlerse, fazilet ve hayırlar kazanmakla, kemalat edinmekle ilerleyebilir, kalp ve ruh makamına çıkabilirler. İsterlerse de, bedene ve şehvetlere, bedenin lezzetlerine meyletmekle geri kalabilir, şehvet ve lezzetlerin içine düşebilirler. 38-Her nefis kazandığına bir rehindir. 39-Ancak sağdakiler başka…. 40-Onlar, cennetler içindedirler, 41-Mücrimlerden sorarlar. 42- “Sizi şu Sekar’a sokan nedir?” 43-Derler: Biz namaz kılanlardan değildik, 44-miskinleri doyuranlardan değildik, 45-ve dalanlarla beraber dalanlardandık, 46-Dîn gününü de yalan sayardık, 47-Sonunda bize ölüm gelip çattı. “Her nefis…” kazandığına karşılık bir “rehindir…” Allah katında. Ve kazandığı ondan ayrılmaz. Çünkü amellerinin ve fiillerinin heyetleri onu istila eder, ona yapışıp kalır, bir daha ayrılmaz. “Ancak sağdakiler başka…” bedensel heyetlerden arınan, fıtrat makamına çıkan mutlular başka. Onlar boyunlarını rehinlikten kurtarmışlardır. “Onlar cennetler içindedir…” sıfat ve fiil cennetlerindedirler. Suçluları gördükleri, başlarına gelen azabı ve tabiat sekarında kalışlarını gözlemledikleri için suçluların halini birbirlerine sorarlar. Sorulanlar da, biz “sizi şu Sekar’a sokan nedir?” diye sorduk, şeklinde cevap verirler.

MÜDDESSİR SURESİ • 1375

“Onlar şöyle cevap verirler…” davranış diliyle veya sözlü olarak derler ki: Biz, bedensel rahatı, mal sevgisini, bedensel ve hal ibadetlerini, riyazeti terk etmek, batıla dalmak, oyalanmak, boş ve saçma işlerle uğraşmak, Dîn gününü, ahiret cezasını yalanlamak ve ahireti inkâr etmek gibi tercihlerde bulunarak rezilliklerle nitelenmiştik… bunlar da heyulani tabiat ateşine “Sekar’a” girmeyi gerektiren üç temel kuvvetin rezillikleridir. “Sonunda bize ölüm gelip çattı…” derken öldük ve inkâr ettiklerimizi kendi gözlerimizle gördük. 48-Artık onlara şefaatcinin şefaati fayda vermedi. 49-Şimdi onlara ne oluyor ki, zikirden yüz çeviriyorlar? 50-Hakikaten onlar ürkmüş yaban eşekleri gibidir, 51-Arslandan kaçan. 52-Belki de onların her biri kendine açılmış sayfaların gelmesini istiyor. 53-Asla! Hayır! Gerçek şu, onlar ahretten korkmuyorlar. 54-Hayır! Şüphesiz O bir öğüttür. 55-Dileyen O’ndan öğüt alır. 56-Ancak Allah dilemeyince öğüt alamazlar. Korumaya ehil olan O’dur, bağışlayacak olan da O’dur. “ Artık…şefaati onlara fayda vermedi…” Nebi veya meleklerden bir “şefaatçinin” şefaati onlara bir yarar sağlamadı. Farzı muhal böyle olay takdir edilse bile, onlara bir faydası olmaz. Çünkü şefaati kabul edecek özellikleri yoktur. Çünkü bu bağlamda şefaatten maksat nurun yansıtılması, feyzin bahşedilmesidir. Bu ise, ancak mahallin saf ve berrrak olmak suretiyle kabul edecek özellikte olması durumunda bir yarar sağlayabilir. Ardından, bunu kabul etmeyişleri ve şefaatten yararlanmayışları uyarıdan, ilimden yüz çevirmeleriyle, kalplerinin Arslandan kaçan yabani eşek kalbi gibi ahmaklaşmışlığıyla, inatçı cahiller olarak batıl temennilerde bulunmalarıyla, inanmadıkları için de ahiretten korkmamalarıyla izah ediliyor ve bütün bunların da Allah’ın dilemesi ve takdiriyle olduğu vurgulanıyor. Allah doğrusunu herkesten daha iyi bilir.

1376 • TEFSİRİ KEBİR / TE’VİLÂT

KIYAMET SURESİ • 1377

KIYAMET SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Kıyamet gününe yemin ederim. 2-Kendini kınayan “levvame” nefse de yemin ederim. 3-İnsan, kendisinin kemiklerini bir araya toplayamayacağımızı mı sanır? 4-Evet! Onun parmak uçlarını bir araya getirmeye kadiriz. Surenin başında kıyamet gününe ve nefs-i levvame’ye (durmadan kınayan nefis) birlikte yemin ediliyor. Bu, ikisinin önemini, büyüklüğünü vurgulama amacına yönelik olduğu gibi, ikisi arasındaki münasebeti de göstermektedir. Çünkü nefs-i levvame, kıyameti tasdik eder, vuku bulacağını kesin olarak kabul eder ve kıyamet sebeplerine karşı kendisini hazırlar. Çünkü her zaman kusurlarından, hayırlar hususunda geri kalıp yerine çakılmasından dolayı kendini kınamaktadır. İyilik etse de hep kendini kınar. Çünkü daha fazla hayır, iyi ameller işleme hususunda büyük bir hırsa sahiptir. Bu, onun ahiret cezasına kesin olarak inandığının göstergesidir. Bir de hata işlediğini, aşırılığa düştüğünü veya gaflet ve unutma badiresine duçar olduğunu düşünün, kendini nasıl kınar?!!! Surenin başındaki yeminin cevabı hazfedilmiştir. Çünkü “İnsan, kendisinin kemiklerini bir araya toplayamayacağımızı mı sanır?” ayeti yeminin cevabına delalet etmektedir. Bu da “kesinlikle insan ölümden sonra diriltilecektir” şeklindedir. Burada sözü edilen kıyametten maksat, küçük kıyamettir, bunu da aynı ifadeden anlıyoruz. “Evet…” bilakis, biz, onun kemiklerini bir araya getireceğiz. “bizim…” gücümüz yeter, “onun parmak uçlarını…”, yani yaratılışının etrafını ve tamamını yeniden düzeltmeye, eski haline “bir araya getirmeye kadiriz.” Zahiri bazı tefsirlerde bu ifadeye şu anlam verilmiştir: “Biz, onun parmaklarını birbirine yapıştırma, eşeğin toynağı ve devenin ayağı gibi tek parça haline getirme gücüne sahibiz.”

1378 • TEFSİRİ KEBİR / TE’VİLÂT

5-Fakat insan önündeki gerçeği yalanlamak ister. 6- “Kıyamet günü en zamanmış?” diye sorar. “Fakat insan…” , bedensel lezzetlere, hayvani şehvetlere meylederek, şimdiki zamana ve gelecek zamanda şehvet ve lezzetlerine başını daldırarak “önündeki gerçeği yalanlamak…” günahlara devam etmek ister. Böylece kıyamete yönelik nazarı yetersiz olduğu için ondan gafil olur. Çünkü kendini dünyanın geçici lezzetlerine vermiştir, aşırı bir şekilde dünyevi lezzetlerin üzerine çullanmıştır. Böylece onlarla ahiretten perdelenmiştir. Bu arada ahireti imkânsız gören bir inatçı edasıyla sormaktan da geri kalmamaktadır: “Kıyamet günü ne zamanmış?” 7-Göz kamaştığında, 8-Ay tutulduğunda, 9-Güneş ve Ay bir araya getirildiğinde, 10-O gün insan: “Kaçacak yer neresi?” diyecektir. 11-Hayır, hayır! Sığınacak yer yoktur. 12-O gün sığınılacak yer Rabbinedir. “Göz kamaştığında…” şaşkına döndüğü, dehşete kapıldığı, ölüm korkusuyla faltaşı gibi açıldığı zaman, “Ay tutulduğunda…” akıl nuru ayrıldığı için kalp ay’ı tutulduğu zaman, “ …Bir araya getirildiği zaman…” ruh güneşi ile kalp ayı tek şey haline getirilerek cem olduğunda beden batısından doğmaları sağlandığı zaman. Artık ruh ve kalb, dünya hayatında olduğu gibi iki mertebe olarak algılanmazlar. Bilakis, tek ruh olarak birleşirler. “O gün insan, “kaçacak yer neresi!” diyecektir.” kaçacak yer, bir sığınak arayacaktır. “Hayır, hayır!…” bu ifade, sığınak, kaçacak yer aramasının beyhudeliğini, imkânsızlığını vurgulamaya yönelik bir olumsuzlamadır. “Sığınacak yer yoktur!” kaçıp barınacak yer bulmaya imkân yoktur. “O gün…Rabbinin huzurudur.” sığınılacak yer sadece Rabbinedir, cennet veya cehennem olarak belirginleşecek huzurudur. Bunlardan hangisinin sığınak olacağını belirlemek O’na kalmıştır, başkasına, başkasının tercihine değil, ya da kişinin kalıcı olacağı yer ve dönüşü sadece Rabbine yöneliktir. Nitekim, “Kuşkusuz dönüş Rabbinedir.” (Alak, 8) buyruğu buna delildir.

KIYAMET SURESİ • 1379

13-O gün insana, ileri götürdüğü geri bıraktığı ne varsa bildirilir. 14-Doğrusu artık insan kendi kendinin şahididir. 15-İsterse özürlerini sayıp döksün. “O gün insana, ileri götürdüğü…ne varsa bildirilir.” Hayır ve salih amel gibi kurtuluşuna ve sevap kazanmasına sebep olan bütün davranışları “geri bıraktığı…” işlediği aşırılık ve yaptığı kusur veya işlemediği amel olarak ne varsa kendisine haber verilir. “Artık insan, kendi kendinin şahididir.” Apaçık bir delildir, kendi amelleriyle nefsine karşı şahitlik eder. Çünkü amellerinin heyetleri aleyhine yazılı olarak nefsinde kalıcıdır. Zatında kökleşmiştir. Amellerinin özellikleri, organlarının suretine dönüşmüştür. Artık dışarıdan birinin haber vermesine gerek yoktur. “İsterse özürlerini sayıp döksün.” isterse perdelerini salıversin, bu amelleri işlediği sırada onların arkasına saklanmaya çalışsın. Veya “sayıp döksün…” özürlerini ve bütün mazeretleri ileri sürerek kendini savunsun hiçbir şey değişmez çünkü kendi nefsine karşılık kendisi şahittir. 16-Onu acele okuyacağım diye dilini kımıldatma, 17-Şüphesiz onu, toplamak ve onu okutmak bize aittir. “…Dilini kımıldatma…” insan, tabiatı gereği acelecidir. Nitekim bir ayette şöyle buyrulmuştur: “İnsan, aceleci yaratılmıştır.” (Enbiya, 37) Bu yüzden, daha çabuk (acele) elde edilen dünya nimetlerini tercih eder ve onlarla ahiretten (daha sonra elde edilen nimetlerden) perdelenir. Rasulüm! Gördüğün gibi, sükunetinin genişliğine, Allah ile vakur oluşunun kemaline rağmen, sen de, sana vahyi indirdiğimiz sırada aceleci davranmaktasın, vahyi bir an önce almak için nefsin zuhur etmektedir! Bu, halinin günahı ve varlığının perdesidir. İşte “Doğrusu siz, çarçabuk geçeni seviyor, ahireti bırakıyorsunuz.” anlamı budur. Böyle yapma. Dilini kımıldatma. Nefsinin zuhuru ve onunla kararsızlaşması aceleciliktir. Vahiy geldiği sırada kuvvetlerin durgun, nefsin kayıp olsun. Kalbin, nefsinin sıfatlarından beri olsun ve saf olarak yönelsin, nefsin hareketlerinden yana güvende bulunsun. “Şüphesiz onu, toplamak ve onu okutmak bize aittir.” Kur’an’ı sende toplamak ve okumak bizim işimizdir. Yani, Kur’an’ın cemi vahdet makamında olsun, senin, zatından fena bulup onu bizimle okuman da cem aynında olsun. O zaman senin varlığın da, varlığının kalıntısı da olmaz. Bir ayn ve eser de söz konusu olmaz.

1380 • TEFSİRİ KEBİR / TE’VİLÂT

18-Biz onu okuduğumuz da, tâbi ol! Onun Kur’anına. 19-Sonra, muhakkak şüphen olmasın ki, onu açıklamak da bize aittir. 20-Hayır! Hayır! Doğrusu siz, çarçabuk geçeni seviyorsunuz, 21-Ve ahireti bırakıyorsunuz!? O halde, “Biz onu okuduğumuzda,” senin bizde fena bulman halinde onu var ettiğimiz zaman, onun okunuşunu takip et, fena sonra beka makamına, kalp ve nefsin bende zuhur edişine dön ki “Onun Kur’anına tâbi ol!”, “Sonra” senin tafsil makamında oluşuna rücu et. “muhakkak…” şüphen olmasın ki, “onu açıklamak da bize aittir.” onun anlamlarını senin kalbin ve nefsin bağlamında izhar etmek, ayrıntılı bir şekilde şerh etmek bize düşer. “Hayır!…” aceleci davranmayı olumsuzlamaya yönelik bir ifadedir bu. “Doğrusu siz, çarçabuk geçeni…” dünyayı “seviyorsunuz, ahireti bırakıyorsunuz.” senin halinle onların hali, beşeriyet hükmünce, tabiat gereğince ve çarçabuk parlayan hafif meşrep nefis uyarınca aynıdır. 22-Yüzler vardır ki, o gün ışıl ışıl parıldayacaktır. 23-Rablerine bakacaklardır. 24-O gün nice yüzler de buruşacaklardır. 25-Kendilerinin, bel kemiklerini kıran bir felakete uğratılacağını sezeceklerdir. 26-Hayır, hayır! can köprücük kemiğine dayandığında, 27- “Okuyacak kim?” denilir. 28-Artık gerçeği anlar, bu ayrılıktır, 29-Ve bacak bacağa dolaştığında.. 30-O gün sevk Rabbinedir. 31-Fakat, o (Ebu Cehil) ne tasdik etti ne de salat etti. 32-Lakin yalanladı ve yüz çevirdi. 33-Sonra böbürlenerek, çalım satarak ehline gitti. 34-Sana evladır (nihayette hasıl olan) hem de sana evladır.

KIYAMET SURESİ • 1381

35-Sonra sana evladır (lâyıktır) hem de sana tam evla. 36-İnsan başıboş bırakılacağını mı sanıyordu? 37-Kendisi dökülen meniden bir nutfe değil miydi? 38-Sonra bir kan pıhtısı oldu, onu yarattı ve sonra şekil verdi 39-ve ondan erkek ve dişi iki eş yarattı. 40-İşte o, ölüleri diriltmeye kâdir değil mi? “Yüzler vardır ki, o gün ışıl ışıl parıldayacaktır.” Çünkü kutsi nurla aydınlanmışlardır, nur ve sevinç âlemiyle, daimi nimetlerle bütünleşmişlerdir. Marifet süsleriyle, heyetleriyle açılıp parlamışlardır. Zatının göz alıcılığıyla göz kamaştırıcı hale gelmişlerdir. Dolayısıyla melekut ve ceberut âlemine karışmışlardır.“Rablerine bakacaklardır…” özellikle zat huzuruna bakacak, yöneleceklerdir. Sıfat nurları makamında eksiksiz rahmetin beklentisi içinde olacaklardır. Ya da kastedilen anlam şudur: O’nun nuruyla parlayacak ve özellikle O’na bakacaklardır, sadece O’nu müşahede edeceklerdir, O’ndan başkasına bakmayacak, O’ndan başkasıyla meşgul olmayacaklardır. Zatının cemalini, vechinin parıldayışını seyredeceklerdir. Ya da sıfatlarının güzelliğini mütalaa edeceklerdir ve O’ndan başkasıyla ilgilenmeyeceklerdir. Bazı yüzler de “…buruşacaklardır…” ekşimiş olacaklardır. Çünkü heyetleri son derece çirkin ve karanlık olacaklardır. Bunun nedeni de içinde bulundukları cehennem ve ateşin dehşetidir. Bu esnada seyrettikleri korkunç manzaralar, türlü azaplar ve yıkıcı hüsranlar nedeniyle iğrenç bir hal alacaklardır. “Kendilerinin, bel kemiklerini kıran bir felakete uğratılacağını sezeceklerdir.” Şiddetinden, kötülüğünden ve vebalinin ağırlığından insanın belinin kemiklerini birbirinden ayıran bir musibetin başlarına geleceğini anlayacaklardır. Şimdi iki mertebe arasında ne büyük fark olduğunu varın siz düşünün! Allah doğrusunu herkesten daha iyi bilir.

1382 • TEFSİRİ KEBİR / TE’VİLÂT

İNSÂN SURESİ • 1383

İNSÂN SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-İnsanın üzerinden, anılan bir şey olmadığı dehrden bir süre geçmedi mi!? 2-Gerçekten biz insanı karışık bir nutfeden yarattık ki, onu deneyeceğiz, onu işiten “semî” ve akîl “basîr” eyledik… 3-Şüphesiz biz ona hidayet yolunu gösterdik ki, ya şükreden olsun yahut nankör eden olsun. “…Geçmedi mi?” Yani, geçti. “İnsanın üzerinden, henüz kendisinin… olmadığı uzun bir süre” geçti “anılan bir şey” olmadığı bir zaman “Dehr” geçti üzerinden. Burada vurgulama ve zihinlere yaklaştırma amaçlı bir üslup kullanılmıştır. Demek isteniyor ki: İnsan, Allah’ın âleminde, daha doğrusu aynı zamanda, ruhunun kadimliği nedeniyle bir şeydi. Ama, gayp âleminde olduğu, görünen âlemde olan kimseler farkında olmadıkları için, insanlar arasında anılan bir şey değildi. “Şüphesiz biz ona … gösterdik.” İki halde de gösterdik. Yani, hem şükreden, olarak doğru yol “hidayet” üzere olanını; duyu nimetlerini, alet ve araçları olması gerektiği gibi ibadetlerde kullanmasını, onları, nimetleri verene ulaştırıcı bir vasıta olarak istimal eden olması halini, hem de “nankör” olarak, yani, nimetlerle nimetleri verenden perdelenen, onları kullanılmaması gereken yerlerde, yani günahlarda kullanan olması halini, akıl nimetini kullanabilme yeteneğini “basîr” ve işittirerek“semî” deliller aracılığıyla hak yolu ona gösterdik. Ancak önce işittirdik sonra aklını çalıştırmasını sağladık. Buradaki davet, önce dinle sonra akletmenin gereğidir. Adetullah budur. İşitmeği (semiyi) önce kullanmak sonra “basir”i kullanmanın gereği açıklanıyor. Önce dinle sonra işle.

1384 • TEFSİRİ KEBİR / TE’VİLÂT

4-Doğrusu biz, kâfirler için zincirler, bukağılar ve kızgın bir ateş hazırladık. “Doğrusu biz, kâfirler için…hazırladık.” nimetlerle perdelenen kimseler için “zincirler…” meyiller, kayıtlanmasını gerektiren şehvetleri sevmeler, ateşler içinde hakiki maksatlardan yoksun kalmalar, suret zincirleri, irade edileni aramak üzere hareket etmeyi engelleyici heyetler ve tabiat kuyusunda ve Hakk’ın kahrı altında azap görme alevleri hazırladık. 5-Muhakkak iyiler “ebrar”, kafur olan bir kadehden içerler. “İyiler…” eser ve fiil perdelerinden sıyrılan, sıfat perdeleriyle perdelenen, ama onların yanında durmayan, bilakis, sıfat âleminde kalmakla beraber zat aynına yönelen, diğer bir ifadeyle sülukun orta yerinde bulunan mutlular “Ebrar”lar ise, “…bir kadehten içerler…” sıfat güzelliği sevgisi kadehinden içerler. Ancak saf değildir içecekleri. Bilakis, şaraplarında zat sevgisi lezzetinden bir karışım vardır. Bu içecek “kafur…” aynıdır ki, yani kafurun özelliklerini içerir yakin soğukluğunun, nurani beyazlığın lezzetini verir. İştiyak hararetiyle kavrulan kalbin sevincini ve güçlenmesini ifade eder. Çünkü kafur, bembeyaz olup, serinletme ve neşelendirme özelliğine sahiptir. 6-O, bir pınardır ki, Allah’ın has kulları içerler, akıttıkça akıtırlar… “O..”, yani kafur bir pınardır ki…ondan içerler…” sadece “Allah’ın has kulları…” içerler. Bunlar, zati vahdet ehli özel kimselerdir. Sevgileri zatın aynına yöneliktir, sıfatlara yönelik değildir. Çünkü bunlar, kahır ve lütuf, şefkât ve şiddet, bela, zorluk ve rahatlık arasında bir fark görmezler. Daha doğrusu, onların sevgileri, zıtları gördükçe kalıcılaşır, lezzetleri, bollukta da darlıkta da, rahmette de zahmette de devam eder. Nitekim, onlardan biri şöyle demiştir: İster şefkât göstersin, ister cefa etsin, Onu sevmek bana farzdır İster bulanık olsun, ister berrak, Onun pınarının suyu tatlıdır Sevgiliye havale ettim bütün işlerimi İster beni diriltir, ister öldürür.

İNSÂN SURESİ • 1385

Oysa iyiler (ebrar) olanlara gelince, onlar, nimet vereni (Mün’im), lütfedeni (Latif) ve rahimi severler. Bu yüzden, kahharın, bela verenin ve intikam alanın tecellisi esnasında sevgileri ve lezzetleri aynı halde kalmaz. Bilakis, bundan hoşlanmazlar. Oysa Allah’ın has kulları ise; “Akıttıkça akıtırlar.” fışkırtarak… Çünkü onun kaynakları kendileridir, orada ne ikilik vardır, ne de başkalık. Aksi takdirde zulmet kafuru ve karalığı benliğin ve ikiliğin perdesi olmazdı. İşte bunlar… 7-Verdikleri sözü yerine getirirler ve şerri (ünü, korkusu) her yere yayılmış bir günden korkarlar. “…Verdikleri sözü yerine getirirler…” Ezel sabahında kendileriyle Allah arasında gerçekleşen ahde vefa gösterirler. Şöyle ki, aletlere ve sebeplere sahip olma imkânını bulduklarında, istidatlarının derinliklerinde ve fıtratlarının gaiplerinde gizli bulunan hakikâtleri, marifetleri, ilimleri ve faziletleri ortaya koyacak, tezkiye ve arınma ile onları kuvvadan fiile çıkaracaklarına dair Allah’a verdikleri sözü yerine getirirler. “…Korkarlar…” kahır, gazap ve intikam sıfatının tecelli edeceği günden korkarlar. Çünkü sıfat ehlidirler. “Şerri her yere yayılmış bir gün…” ki kötülüğü (zahmeti) yayılmış, her tarafı kaplamıştır. En son noktaya kadar ulaşmıştır. Nefsin sıfatları olan karanlık heyetlerin ve nuru örten perdelerin kalbi istila etmesiyle bu kötülük her tarafı bürümüştür. Bu, kötülüğün ulaşabileceği en son noktadır. 8-Onlar, kendi canları çekmesine rağmen yemeği miskine, yetime, esire yedirirler. 9-Biz sizi yalnız Allah için doyuruyoruz. Sizden bir karşılık istemiyoruz, bir teşekkür de istemiyoruz. “Onlar, kendi canları çekmesine rağmen yemeği…yedirirler.” Mali menfaatlerden soyutlanırlar, nefislerini rezilliklerden, özellikle cimrilikten temizlerler. Çünkü mal sevgisi perdelerin en kalınıdır. Böyle yapmakla, başkalarını kendilerine tercih etme sıfatıyla sıfatlanırlar. “Yemeği…yedirirler.” İhtiyaçları olduğu halde. Müstahak olanın açlık açığını kapatırlar. Yemek hususunda başkalarını kendilerine tercih ederler. Bu hususta Ali (a.s) ve ehlibeytinin (a.s) hikayesi meşhurdur. Onlar, üç gün üst üste iftar yemeklerini müstahaklara vererek açlığa

1386 • TEFSİRİ KEBİR / TE’VİLÂT

sabretmiş ve üç gün, iftar açmadan oruç tutmuşlardı. Ya da kastedilen anlam şudur: Nefislerini cehalet rezilliğinden temizlerler, hüküm ve şeri kurallardan oluşan manevi yemekleri, bizzat sevilen şeyler olmalarına rağmen, Allah sevgisinden dolayı, “miskine”, yani daimi surette beden toprağında iskan edenlere, Ruh’ul Kuds olan hakiki babasının terbiyesinden yoksun “yetime”, tabiat zindanında ve nefis sıfatları hapsinde tutsak “esir” olanlara “yedirirler”. “Biz sizi yalnız vechullah için doyuruyoruz…” Yani: Sizi sadece Allah için doyuruyoruz, bunu kendi kendilerine söylerler. Onları, Allah’ın rızasını kazanmak niyetiyle doyururlar. Çünkü iyiler (ebrar), hayır işlerken, sevap kazanmayı değil, Allah’ın rızasını amaçlarlar. Çünkü fiil perdelerinden sıyrılıp sıfatlara veya Allah’ın zatına ve zatının sevgisine yönelmişlerdir. Çünkü vech, sıfatla birlikte zattan ibarettir. Onlar, sıfat çöllerinde zata ulaşma maksadıyla seyru süluk eden kimselerdir, sıfatların yanında durmazlar. “Sizden bir karşılık istemiyoruz…” sizden bir ödül beklemiyoruz. “Bir teşekkür de istemiyoruz.” bizi övmenizi de istemiyoruz. Çünkü biz, amaçlarla ve arazlarla perdelenmiş değiliz. 10-Doğrusu biz Rabbimizden, çok gazablı ve çok çetin günden korkarız. 11-İşte bu yüzden Allah onları o günün fenalığından esirger, ve onlara parlaklık ve sevinç verir. 12Sabretmelerine karşılık olarak cennetleriyle, ipekleriyle ödüllendirir. “Biz…Rabbimizden korkarız.” öfke ve gazabın tecelli ettiği, yüz ekşitme ve kahır sıfatlarıyla zuhur ettiği günden korkarız. “İşte bu yüzden Allah onları o günün fenalığından esirger.” Rıza ve lütuf sıfatlarıyla tecelli ederek onları korur. “…Verir…” yüzlerine hoşnutluk parlaklığını ve daimi nimet sevincini verir. “…Karşılık olarak…” nefsani lezzetlerden ve şeytani süslerden uzak durmaya sabretmelerinin karşılığı olarak da onları, sıfat ve zat cennetinin nurlarının yansıdığı fiil cennetleriyle, İlâhi nurani ve latif sıfatlar giysisinin ipekleriyle ödüllendirir. 13-Orada koltuklar üzerine kurulmuş olarak bulunurlar, orada güneşin sıcaklığını zemherir soğukluğunu görmezler

İNSÂN SURESİ • 1387

14-Onun gölgeleri üzerlerine sarkar, istifadelerine sunulur, onun meyveleri ise boyun eğdirilmiştir, istifade ederler. “…Kurulmuş olarak bulunurlar…” bu cennetlerde, sıfatlarla birlikte zattan ibaret olan isimler koltuklarına, buradaki makamlarına, mertebelerine ve derecelerine göre kurulurlar. “Orada…görmezler.” Yoksunlukla beraber bu cennetlere özlem duyma güneşinin sıcaklığını ve varlıklarla beraber kalma soğukluğunun zemherisini görmezler. Çünkü varlıklarla beraber kalma dondurucu soğukluk ve dayanılmaz bir ağırlıktır. “…Üzerlerine sarkar.” Sıfat gölgeleri onlara çok yakın olur, onları örter. Çünkü kendileri bunlarla vasıflanmışlar ve onların serinliği içindedirler. “İstifadelerine sunulur…” onlara takdim edilir “meyveleri…” zat tevhidi, sıfat tevhidi, haller ve bağışlar gibi meyveler onlara sunulur, boyun eğdirilmiştir ki, “kolayca koparılabilir.” bir şekilde üzerlerine sarkıtılır. Eksiksiz bir şekilde kendilerine yaklaştırılır. Ne zaman devşirmek isterlerse rahatlıkla koparabilirler. “istifade ederler…” onlardan zevk alırlar. 15-Yanlarında, gümüş kaseler, billur kupalarla dolaşılır. 16-Bunu ölçüsünce tayin ve takdir ederler ki, gümüş beyazlığında billur kadehlerdir. “Yanlarında, gümüş kaplar… dolaşılır.” Bundan maksat, sıfatların güzel görünümleri ve suretlerin güzellikleridir. Gümüşten olmaları ise, nuraniliklerine, beyazlıklarına, çekici ve göz kamaştırıcı olmalarına işarettir. Ve “ …kaselerle…” latif mücerretlerin ve kutsi cevherlerin vasıflarının suretlerinden kupalarla dolaşılır. Çünkü bunlar kulpsuz olarak maddi varlıklara taalluk ederler. Zatlarına ulaşmadan onları kulp aracılığıyla tutmanın imkânı yoktur. Çünkü gayp âlemindendirler ve diğer kaplar gibi başları açık ve görünür değildir. “Billur…” gibi şeffaftırlar ve zatın nuru onların ötesinden parıldar. Nitekim (Nur suresinde) kalp de sırçaya, sırça da inci gibi parıldayan yıldıza benzetilmiştir. İşte burada da “gümüş beyazlığında billur” benzetmesi yapılmıştır. Yani, sırça saflığı ve şeffaflığına ve gümüş beyazlığı ve parlaklığına sahiptir. Sakiler miktarınca yani “bunu ölçüsünce tayin ve takdir ederler.” Yani istidatlarına ve susuzluklarının oranına, iştiyaklarının ve iradelerinin miktarına göre takdim ederler. Yani içlerinde kendilerinin kendilerine takdir ettikleri gibi bulurlar. Tam kararında görürler. Söylendiği gibi “ne çekilip tükenir, ne de taşar.”

1388 • TEFSİRİ KEBİR / TE’VİLÂT

17-Onlara orada bir kaseden içirilir ki karışımında zencebil vardır. 18-Bir pınardandır ki adına Selsebil denir.” “Onlara orada bir kaseden içirilir ki karışımında” iştiyak lezzetinin “zencebil” vardır. Çünkü onlar, vasıl oldukları için şaraplarının, talep hararetinin son noktasını temsil eden sırf zencebil özlemi içinde olmazlar. Bilakis, onların özlemini duydukları şey, sıfatlar içinde seyretmektir. Bunun yanında sıfatların tümüne vasıl olmaları da imkânsızdır. Bu yüzden sevgileri, zat cemi aynına dalanların sevgilerinin lezzetinin arınmışlığı gibi, talep etme hararetinin lezzetinden tamamen arınmış değildir. Zat cemi aynına dalanların şarapları, bu yüzden sırf kafur aynındandır. “…Bir pınardandır ki…” Bu ifade, gramer açısından “zencebil” den bedeldir. Yani o, cennette bir pınardır. Bunun nedeni de özlem harareti, ayrılıkla birlikte vahdet membaından doğan sevgi pınarının aynısıdır. “Adına Selsebil denir.” Boğazdan kolaylıkla akıp geçtiği ve zevk verdiği için. Çünkü sevgililerinden ayrılan, onu arayan ve vuslat yolunda süluk eden aşıkların, aşklarının hararetinden kaynaklanan öyle bir zevkleri ve sarhoşlukları vardır ki, hiçbir zevkle mukayese edilmez. 19-O insanların etrafında ölümsüz genç vildanlar dolaşır ki onları gördüğünde, etrafa saçılıp dağılmış inciler sanırsın. 20-Oraya baktığında nimet ve büyük bir mülk görürsün. “O insanların etrafında öyle ölümsüz genç vildanlar dolaşır ki…” kutsi âlemden üzerlerine tecelli eden İlahi isimlerin feyizlerinden genç vildanlar, nedimler etraflarında dolaşır. Bunlar, sıfat huzurunda ve cennetlerinde kendilerine görünen melekuti ve ceberuti nurlardır. Eğer cennetleri, fiil cennetleri olsaydı, genç vildanlar yani nedimler yerine huriler etraflarında dolaşırdı. Çünkü isimler fiiller üzerinde etkili olurlar. Sıfatlar da fiillerin kaynakları, eser ve heyetlerin mebdeidirler. Bu nedimlerin ölümsüz olarak nitelendirilmeleri ise, ebedi olarak mücerretlik üzere devam etmeleridir. “Onları gördüğünde, etrafa saçılıp dağılmış inciler sanırsın.” Çünkü nuranidirler, saftırlar ve cevherleri yalındır. 21-Üzerlerinde; yeşil ince ipekten ve kalın ipekten giysiler vardır. Gümüş bilezikler takınmışlardır, Rableri onlara tertemiz bir içki içirir.” 22-Bu sizin için bir mükâfattır. Sizin gayretiniz karşılığını bulmuştur.

İNSÂN SURESİ • 1389

“Üzerlerinde yeşil ipekten ince…elbiseler vardır.” hal ve latif bağışlar ipeğinden giysiler vardır üzerlerinde ve bunlar da göz alıcı sıfat nurlarındandırlar. Göz alıcılıktan ve parlaklıktan ibaret bir yeşilliktir bu ve ilâhi ahlak ipeğinden “kalın” giysiler vardır üzerlerinde. “Gümüş bilezikler takınmışlardır.” Vecd nuruyla aydınlanmış manevi anlamlar süsüyle süslenmişlerdir. “Rableri onlara tertemiz bir içki içirirr…” zat sevgisi lezzetinden, başkalık ve sıfat ikiliği kirinden beri, hakiki ve benlik ve varlık kalıntısı zuhuru pisliğinden temizlenmiş sırf aşk hazzından bir içki içirir. “ Bu…” anlatılan cennet, kaseler, nedimler ve şarap “sizin için bir mükâfattır…” çünkü siz, sıfat tecellilerinin hakkını verdiniz. “Sizin gayretiniz…” Azamet tecellisi esnasında duyduğunuz ürperti ve heybet, rahmet sıfatının tecellisi esnasında boyun eğip ünsiyet kurmanız ve vahdet tecellisini talep ederken sahip olduğunuz ihlas gibi kalp makamında işlediğiniz ameller, “karşılığını bulmuştur.” bu ödülle karşılığını eksiksiz almıştır. 23-Kur’an’ı sana biz, evet biz indirdik. 24-Artık Rabbinin hükmüne sabret! Onlardan hiçbir günahkâra yahut hiçbir nanköre itaat etme! 25-Sabah akşam Rabbinin ismini yad et! 26-Gecenin bir kısmında O’na secde et! Gecenin uzun bir bölümünde O’nu tesbih et. “Kur’an’ı sana biz, evet biz indirdik.” zatımızla tafsile indirdik, katımızdan değil. “Artık…hükmüne sabret…” fena makamında, benlik ve varlık kalıntısının zuhur etmesi musibetiyle birlikte zati teklik tecellisinin “Rabbinin” hükmüne sabret. Çünkü Rab, sıfat nüzulü makamında tek başına zattır. Onlardan hiçbir günahkâra…” boyun eğme. Sıfat veya hallerle yahut zatıyla zattan, nefsinin sıfat ve heyetleriyle de sıfatlardan perdelenmiş olanlara “yahut hiçbir nanköre…” fiil ve eserlerle perdelenmiş, kendi fiil ve kazanımlarıyla onların yanında durarak fiillerden perdelenmiş, dolayısıyla onlara uyum göstermekle öteye geçmekten alıkonmuş kimselere “itaat etme!”

1390 • TEFSİRİ KEBİR / TE’VİLÂT

“ …Rabbinin ismini yad et.” Yani, O’nun isimlerinin en büyüğü (İsmi azam) olan kendi zatını, hakkını eda etmek, kemalatını sergilemek suretiyle an, zikr et! “Sabah akşam…” başlangıçta ve sonda fıtri sıfatlarla, İlahi nurun ezelde onu icat etmek, içine kemalatını yerleştirmek suretiyle doğması ve onu tayin edip onunla perdelenmesi ve onu kemalatıyla birlikte izhar etmesi suretiyle batması vaktine kadar onu an. “Gecenin bir kısmında…” fena sonrası beka ve şeriatı tebliğ maksadıyla halka rücu etme halinde nefis veya kalp makamını fena secdesine ve Hakkani ibadete tahsis et. Çünkü davet, ancak kalbin perdelenmesi ve nefsin varlığıyla mümkündür. “O’na secde et.” Nefsinin Hak ile beka buluşunu ve bütün beşeriyetin fena oluşunu görerek fena secdesini gerçekleştir. O zaman nefisle değil, Allah ile var olursun. O’nu, beraberlikten, ikilikten ve varlık kalıntılarının zuhurundan O’nu tenzih et. “…Gecenin uzun bir bölümünde…” bu makamda bulunduğun sürece ebedi ve daimi bir beka olarak O’nu tesbih et! 27-Şüphesiz şu çarçabuk geçeni seviyorlar ve önlerindeki ağır günün amellerini ihmal ediyorlar. “Şüphesiz şu…” eserlerle, fiillerle ve sıfatlarla perdelenmişler, “çarçabuk geçeni…” yani dünyayı “seviyorlar.” Çünkü şey’e bağlı olanların, gözlemledikleri, müşahede ettikleri ve hazır buldukları tek şey; eksik olan dünyevi zevktir. Ve “ …İhmal ediyorlar…” zati tecelli gününü, yani, ağır, itibarlı ve kimsenin tahammül edemeyeceği büyük kıyamet gününü kulak ardı ediyorlar. 28-Onları biz yarattık ve onların yaratılışlarını sapasağlam yaptık. Dilediğimizde onların yerlerine benzerlerini getiririz. “Onları biz yarattık…” istidatlarını belirleyerek var ettik. “Onların yaratılışlarını sapasağlam yaptık.” ezeli misak ve hakiki bütünleşme ile onları güçlendirdik. “Dilediğimizde yerlerine benzerlerini getiririz.” kendi fiillerimiz aracılığıyla onların fiillerini yok etmek, sıfatlarımız aracılığıyla onların sıfatlarını silmek ve zatımız aracılığıyla onların zatlarını nefyetmek suretiyle onları ortadan kaldırabiliriz de değiştirilmişler (abdal) olurlar. 29-Muhakkak bu, bir öğüttür dileyen Rabbine bir yol edinir.

İNSÂN SURESİ • 1391

30-Sizler dileyebilirsiniz Allah, diledikçe. Muhakkak Allah, Aliym’dir, Hakiym’dir. 31-O, dilediğini rahmetine dahil eder, zalimlere gelince onlar için elem verici bir azap hazırlamıştır. “Muhakkak ki bu…” yolumda süluk edilmesine ve bende seyredilmesine ilişkin bir hatırlatma ve öğüttür. “Dileyen…tutar…” Bana giden bir yol. “Sizler… ancak…dileyebilirsiniz…” ancak Benim dilememle dileyebilirsiniz. Ben onları irade ederim, böylece onlar da beni irade ederler. Onların irade etmeleri benim irade etmemden önce olur. Daha doğrusu, Benim iradem, onların mazharlarında zuhur eder. “Muhakkak Allah, Aliym’dir,”. Şüphesiz, Allah her şeyi bilen “Aliym”dir; onların içlerine yerleştirilmiş ilimleri bilir. “Hakiym’dir”… Hikmet sahibi olması hasebiyle bu ilimlerin onların içlerine yerleştirilmesini, kemallerinin izhar edilmesi suretiyle üzerlerinde ibraz edilmesini hikmete göre gerçekleştirir. “O, dilediğini rahmetine dahil eder.” İçlerine yerleştirilmiş bu kemali onlara bahşetmek ve üzerlerinde izhar etmek suretiyle onları rahmetinin içine alır. “Zalimlere gelince…” haklarını eksik bırakan, onlarla perdelendikleri için paylarını eksilten kimselere gelince… Ya da Allah’ın mübdi (varlığı başlatan) isminden hasıl olan asli İlahi nur olan fıtratlarının nurunu, (Allah’ın ortakları olduklarını zannettikleri) düzmece ilahları sevmek, eserlerle perdelenmek ve Allah’tan başkasına ibadet etmek suretiyle ait olmadığı yere koyanlara gelince, “onlar için elem verici bir azap hazırlamıştır.” Başkasının yanında çakılıp aldıkları için Rab üzerinde durma (zata ulaşmama) ve eserlerin yanında durdukları için ateş üzerinde durma azabıyla cezalandırılacaklardır. Bu ise, elem veren şiddetli bir azaptır.

1392 • TEFSİRİ KEBİR / TE’VİLÂT

MÜRSELÂT SURESİ • 1393

MÜRSELÂT SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Yemin olsun birbiri peşinden gönderilenlere 2-Şiddetlenip kahredenlere, savurup atanlara, 3-Yeniden neşredenlere, 4-Kesinlikle fark edenlere, 5-Zikri ilka edenlere 6-Arıtmak ve sakındırmak için, “Yemin olsun…gönderilenlere…” Yüce Allah, kahır ve lütuf nurlarına yemin ediyor. Bunlar ise, kemali ve kıyamet halleri üzerinde durup düşünmeyi gerektirirler. “Yemin olsun…gönderilenlere…” insani nefislere gönderilen kahredici nurlara yemin olsun. “Birbiri peşinden…” art arda, birbirinin izinden kıvılcımlar, aydınlıklar, parıldayışlar ve doğuşlar halinde gönderilenlere. Nitekim Araplar: Cau urfen= peş peşe geldiler…derler. Ki bunlar sonra şiddetlenip, güçlenir fırtınaya, kasırgaya dönüşür. Nefsani sıfatları, bedensel ve ruhani kuvvetleri önlerine katarak azamet ve ceberut sıfatlarının tecellileriyle silip süpürürler. “Kahrederler”, darmadağın ederler, mahvederler. Ama ayette geçen “urfen” kelimesi, “nekre” (belirsiz, tanınmayan)nın zıddı, yani, bilinen, tanınan anlamına alınırsa bu takdirde “ihsan için gönderilenlere yemin olsun” şeklinde bir anlam elde edilir. Çünkü bu kahrın içinde gizli bir lütuf vardır. Nitekim kutsi bir hadiste “rahmetim azabımı geçmiştir.” buyrulmuştur. Emirülmüminin Ali (a.s) de şöyle der: “Onun rahmeti, evliyasını, azabının şiddeti içinde kapsar.”

1394 • TEFSİRİ KEBİR / TE’VİLÂT

“…Savurup atanlara…” şiddetle esip savuran, kasırgaları helak edip yok ettiği muhabbet ve rahmet sıfatlarının tecellilerini yeniden canlandıran, her birini ait olduğu yere koymak suretiyle birbirinden ayıran, her birinin ayırt edilmesini sağlayan, fiillerinden Hak olan ile batıl olanı temyiz eden, böylece zikri, yani ilim ve hikmeti almasını mümkün kılan “ilka edenlere” nurlara yemin olsun. Çünkü ilim, varlık suretinde zahiri bir duayı gerektirir. İlmin, kahır tecellisiyle fena bulma halinde ve öncesinde bahşedilmesine imkân yoktur. Aksi takdirde, ilim, vehimle karışık akıl aracılığıyla istimbat edilen bir düşünce olarak belirir. Bu takdirde de Hak ile batılın karışık olduğu şeytanlık ve şüpheden başka bir şey olmaz. “Arıtmak ve sakındırmak…” için. Her iki ifadede de bir önceki ayette yer alan “zikir=öğüt” kelimesinden bedeldir. Yani, bağışlanma dileyip Hak ile bütünleşenler için bir arıtma, kötülüklerini ve nefislerinin heyetleri ile sıfatlarını giderme olması, tabiat ve beden giysilerine dalan, beden ve tabiat örtüleriyle, lezzet ve şehvetleriyle Hak’tan perdelenenler için bir sakındırma olsun diye. Ya da gramer açısından mefuldürler. Bu durumda şöyle bir anlam belirginleşir: Öncekilerin kötülüklerini ve sıfatları ile fiillerinin günahlarını silmek ve diğerlerini de uyarmak için. Ya da gramer açısından haldirler. Bu durumda da anlam şöyle olur: Arınmışlar ve sakındırılmışlar olarak öğüdü alırlar… 7-Bilin ki size vaat olunan şey gerçekleşecek…” 8-Yıldızların, ışığı söndürüldüğü 9-Sema yarıldığı, 10-dağlar ufalanıp savrulduğu… 11-Resullerin vakti tayin edildiği, “Bilin ki size vaat olunan şey…” küçük ve büyük kıyamet halleriyle ilgili olarak size vaat edilen şey, “gerçekleşecek…” Yıldızların, yani duyuların “ışığı söndürüldüğü…” , ölümle birlikte silindiği… “Sema…” yani hayvani ruh “ yarıldığı…” parçalandığı, insani ruhtan ayrıldığı… “dağlar…” organlar “ ufalanıp savrulduğu…” yok edilip toz duman haline getirildiği… “Resullerin…” yani, sevap ve ceza meleklerinin “vakti tayin edildiği…” belirlendiği, kendileri için belirlenen vadeleri, ya müjde, ruh ve rahat ulaştırmak veya azap, üzüntü ve zillet bildirmek için öngörülen zamanları dolduğu vakit…

MÜRSELÂT SURESİ • 1395

12-Hangi vakte ertelenmiştir?” 13-Ayırım gününe… 14-Ayırım gününü bilir misin? “Hangi vakte ertelenmiştir?” Yani, meleklerin sevap ve cezaları amellerin işlendiği vakitte derhal gerçekleştirmeleri büyük bir güne ertelenmiştir. Yahut beşer olan resuller, yani Nebiler, tayin edilip vadelerine ulaştırılmışlardır. Bu ise, itaat edenle günah işleyeni, mutlu ile bedbaht olanı ayırmaları için tayin edilmiş bir vakittir. Çünkü Resuller herkesi simalarından tanırlar. “Ayırım gününe…” mutlularla bedbahtların birbirinden ayrılacakları güne. Eğer olayı büyük kıyamet olarak tefsir edersek, bu takdirde şöyle bir anlam elde etmiş oluruz: Nefsani kuvvetler yıldızları kasırgalarla silindiği, akıl seması, içindeki ruh nuruyla yarılıp parçalandığı, nefis sıfatları dağları orta kıyamette sıfat tecellileriyle un ufak edilip savrulduğu, daha doğrusu nefis dağları, kalp, akıl, ruh ve üzerlerindeki her şey zati tecelliyle paramparça edildiği, dağıtıcı resuller, fena sonrası beka halinde ihya etmek üzere cem sonrası fark vakti için tayin edildiği ve fenadan ibaret olan cem vaktinde işaret edilen bu vakte kadar ertelendiği zaman… 15-O gün yalan sayanların vay haline! “O gün yalan sayanların vay haline!” iki kıyametten birini yalanlayan ve ceza gününden perdelenmişlerin vay haline. “O gün yalanlayanların vay haline!” ifadesi ve sonrasında yer alan ayetler, vaat edilen günün küçük kıyamet olduğunu gösteriyor. 16-Evvelkileri helak etmedik mi? 17-Sonra ahirini de onlara ekleyeceğiz. 18-Biz mücrimleri böyle yaparız. 19-O gün yalan sayanların vay haline! 20-Sizi hakir bir su’dan yaratmadık mı? 21-Sonra o suyu sağlam bir yerde tutmadık mı? 22-Belli bir vakte kadar. 23-Ne güzel takdir ediciyiz!

1396 • TEFSİRİ KEBİR / TE’VİLÂT

24-O gün yalan sayanların vay haline! 25-Biz arz’ı canlıların toplanma yeri yapmadık mı? 26-Hem diriler, hem de ölüler için. 27-Orada size sabit ulu dağlar yarattık, size tatlı bir su içirdik. 28-O gün yalanların vay haline! 29-Haydi, yalan saydığınıza gidin… 30-Üç kola ayrılmış bir gölgeye gidin. 31-Gölgelendirmez, korumaz, 32-O, kıvılcım atar. 33-Şüphesiz o, dağ gibi kıvılcımlar saçar. “Üç kola ayrılmış…bir gölgeye gidin.” Zakkum ağacının gölgesine gidin. Bundan maksat, sıfatlarıyla perdelendiği, zatının karanlığıyla vahdet nurundan koptuğu, beden arzında kökleşmiş olarak kaldığı, tabiat ateşinde yeşerip yayıldığı ve vehme mağlup olmuş, nefsin hevasına göre hareket eden melekuti kuvvetlerden ibaret hayvani, yırtıcı ve şeytani olarak belirginleşen üç nefis şubesine ayrıldığı zaman ki melun, habis insani nefistir. “Gölgelendirmez…” Tuba ağacının gölgesi gibi bir gölgesi olmaz. Yani bu ağacın hali, ruh ve rahatın bahşedilmesi sırasında Tuba ağacının halinden farklı olur. Çünkü Tuba ağacı, akıldan sudur eden fiilleri itibariyle vahdaniyet birliği nuruyla aydınlanmış, farklı ve zıt şubelere ayrılmayan temiz nefistir. “ …Korumaz…” heva ateşinin alevinden ve kalıcı olmayan şeylerin peşinden koşarak yorulmaktan korumaz. “ O…kıvılcım atar.” Temennilerden yoksun kalmakla birlikte “Şüphesiz o, dağ gibi kıvılcımlar saçar…” ateş dağları gibi kocaman istekler ve batıl temenniler saçar. 34-O gün, yalanlayanların vay haline! 35-Bu konuşamıyacakları bir gündür. 36-Onlara izin verilmez mazeret beyan etsinler. “Bu…konuşamayacağı bir gündür.” çünkü konuşma aletleri bulunmaz. Ayrıca konuşmaya da izin verilmez. Ağızların üzerine mühür vurulur. “Onlara izin verilmez mazeret beyan etsinler.” Artık mazeretler de sıralayamazlar. Çünkü, mazeret bildirme imkânından yoksun olurlar. Bu gün, sonu olmayan upuzun bir gündür. Ve o günde alınacak konumlar türlü türlüdür. Bazı konumlarda konuşamayacaklar. Bazı konumlarda ise konuşma imkânını bulacaklardır.

MÜRSELÂT SURESİ • 1397

37-O gün, yalanlayanların vay haline! 38-Bu, ayırım günüdür. Sizi bir araya getirdik. 39-Bir hileniz varsa, gösterin bana hilenizi… 40-O gün, yalanlayanların vay haline! “Bu, ayırım günüdür. Sizi…bir araya getirdik.” Varlık cemi aynında genel haşirle sizi öncekilerle bir araya getirdik. Sonra mutluları ayırdık. Sonra sizi, sizden önce vefat ettirilen bedbahtlarla ateşte bir araya getirdik. “Bir hileniz varsa, gösterin hadi bana hilenizi…” Bu ifade, onların çaresizliklerini, acizliklerini vurgulamaya, kahredilmişliklerini, azabı kaldıracak bir çözümlerinin bulunmayışını açıklamaya yöneliktir. 41-Şüphesiz başlarındadırlar takva sahipleri gölgeliklerdedirler ve pınar

42-Canlarının çektiği meyveler arasında olacaklardır. 43-Yiyin için işlediklerinizin karşılığı olarak…” 44-İşte, biz iyilik yapanları “Muhsinleri” böyle mükâfatlandırırız. “Şüphesiz takva sahipleri…” nefislerin sıfatlarından ve amellerin heyetlerinden temizlenenler, bunlardan arınanlar “gölgeliklerdedirler…” İlahi sıfatlardan oluşan gölgelikler altındadırlar. “Ve pınar başlarındadırlar…” ilim, irfan, hikmet ve tecellilerden derlenen hakikât pınarlarının başındadırlar. “…Meyveler arasında olacaklardır.” muhabbet ve idrak lezzetleri arasında olacaklardır. “Canlarının çektiği…” tam da istedikleri türden meyvelerden yiyeceklerdir. Onlara şöyle söylenir: “Yiyin için…” bu meyvelerden yiyin ve o pınarlardan için. Afiyetle yiyin, huzur veren, boğazdan lezzetle akıp giden bir içişle için. “İşlediklerinizin karşılığı olarak…” işlediğiniz arındırıcı temiz amellerin, kalbi ve bedensel riyazetlerin karşılığı olarak afiyetle yiyin, için. “İşte, biz iyilik yapanları “Muhsinleri” böyle mükâfatlandırırız.” Bunlar, sıfat müşahedesi makamında ve onun da ötesinde zat müşahedesi makamında Allah’a ibadet eden kimselerdir. Çünkü bir hadiste şöyle buyrulmuştur: “İhsan, Allah’ı görür gibi O’na kulluk etmendir…”

1398 • TEFSİRİ KEBİR / TE’VİLÂT

45-O gün, yalanlayanların vay haline! 46-Yeyin ve azıcık faydalanın, şüphesiz siz mücrimlersiniz. 47-O gün, yalanlayanların vay haline! 48-Onlar, “Allah’ın huzurunda eğilin!” eğmezler. 49-O gün, yalanlayanların vay haline! 50-Artık ondan sonra hangi söze iman edecekler? Yalanlayanlara gelince, “Onlar, kendilerine: “Allah’ın huzurunda eğilin!” rüku edin! “denildiğinde” boyun eğin, bükülerek huşu gösterin, feyzi alabilmeniz için mütevazı olun, büyüklenmeyi ve zorbalığı terk edin…denildiği zaman, bunu kabul etmezler, “boyun eğmezler” yani rüku etmezler… İşte bu suçları, helake uğramalarını kaçınılmaz kılar. “Artık bundan sonra…” bu Kur’andan, bu büyük haberden sonra “hangi söze iman edecekler?!” denildiğinde, boyun

NEBE’ SURESİ • 1399

NEBE’ SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Neyi soruşturuyorlar? 2-O büyük haberden mi? 3-Bu gerçek hakkında ihtilafa düşüyorlar. 4-Hayır! Yakında bilecekler. 5-Hayır! Daha sonra yakında bilecekler. “…Büyük Haber…” Bundan maksat, büyük kıyamettir. Bu yüzden, Emirülmüminin Ali (a.s) için “O, büyük haberdir, Nuh’un gemisidir.” denilmiştir. Yani, hakikât ve şeriat itibariyle cem ve tafsildir. Çünkü Ali (a.s) hakikâti de şeriatı da “cem” kapsamıştı. 6-Biz arzı beşik yapmadık mı? 7-Ve dağları da birer kazık, 8-Sizleri de çiftler halinde yarattık. 9-Uykuyu da size bir dinlenme yaptık. 10-Geceyi örtü yaptık. 11-Gündüzü de geçim zamanı yaptık. 12-Ve üstünüze yedi sağlamı bina eyledik. 13-Işık veren pırıl pırıl parlayan kandil koyduk. 14-Sıkışmış yağmur bulutlarından şarıl şarıl akan su indirdik, 15-Onunla taneler ve nebat, 16-Ve birbiri içine girmiş bahçeler çıkardık. 17-Şüphesiz fasıl “hüküm, ayırma” günü tayin edilen bir zamandır.

1400 • TEFSİRİ KEBİR / TE’VİLÂT

“ Şüphesiz fasıl (hüküm) günü…” insanların birbirinden ayrıldıkları, mutluların bedbahtlardan ayıklandığı, mutlulardan ve bedbahtlardan olan her zümrenin heyet, suret, ahlak, amel ve münasebetleri itibariyle birbirinden ayrıştıkları gün, Allah indinde, ilim ve hikmetinde “vakit olarak belirlenmiştir.” belirlenmiş bir sınır, sonu tayin edilmiş bir vakittir ve bütün mahlukat bu sınır ve vakitte son bulur. 18-O gün Sûr’a üfürülecek ve bölük bölük gelirsiniz. “Sura üflendiği gün…” ruhların bedenlere bitiştiği ve bedenleri tekrar hayata döndürdüğü gün, “bölük bölük Allah’a gelirsiniz…” birbirinden ayrı gruplar olarak, her grup itikadının, amellerinin ve uyumunun ayrılığına göre imamıyla birlikte gelirsiniz. Muaz’dan (r.a) rivayet edildiğine göre, bir gün Rasulullah’a (s.a.v) bu sureyi sormuş, Rasulullah da (s.a.v): “En büyük işlerden biri hakkında sordun” diye karşılık verdikten sonra gözlerini uzak bir noktaya bakıyormuş gibi dikerek şöyle devam etmiş: “Ümmetimden on grup insan haşredilir. Bazısı maymun suretinde, bazısı domuz suretinde olur. Bazılarının ayakları yüzlerinin üstünde, yüzleri de yerde olmak üzere yüzükoyun, tepe üstü sürünürler. Bazısı kör, bazısı sağır ve dilsiz olur. Bazısı dillerini ısırırlar. Dilleri göğüslerine kadar sarkmıştır ve ağızlarından kanla karışık irin akar. Bütün mahşer halkı onlardan tiksinir. Bazılarının elleri ve ayakları kesilmiştir. Bazıları ateşten dallara asılmışlardır. Bazıları leşten daha kötü kokar. Bazıları derilerine yapışan katrana bulanmış cüppeler giyerler.” Maymun suretinde olanlar, laf götürüp getirenlerdir. Domuz suretinde olanlar haram yiyenlerdir. Ayakları yüzlerinin üstünde olmak üzere tepe üstü sürünenler faiz yiyenlerdir. Kör olanlar, hükmederek zulmeden kimselerdir. Sağır ve dilsiz olanlar, işledikleri amelleri beğenen kibirlilerdir. Dillerini ısırıp duranlar, sözleri ile amelleri birbirini tutmayan alimler ve hikâyecilerdir. Elleri ve ayakları kesilenler, komşularına eziyet eden kimselerdir. Ateşten dallara asılanlar, insanları sultana ispiyon eden muhbirlerdir. Leşten daha kötü kokanlar, şehvetlerin ve lezzetlerin peşinden koşup mallarındaki Allah’ın hakkını vermeyenlerdir. Katrandan cüppeler giyenler, kibirli, böbürlenen, kendini beğenmiş kimselerdir. Hiç kuşkusuz, Resulullah (s.a.v) doğru söylemiştir.

NEBE’ SURESİ • 1401

19-Ve Sema da açılır orada pek çok kapılar oluşur (olur). 20-Dağlar yürütülür sanki serap olmuştur. “…Açılır…” Ruh seması, bedene döndüğü zaman zahiri ve batıni duyu kapılarıyla açılır. “…Orada pek çok kapılar oluşur.” Çok kapılı bir yer olarak açılır ruh seması. Bundan maksat da şuur yollarıdır. O kadar çokturlar ki her biri bir kapı gibi belirir. “…Yürütülür…” heyetlerini ve sıfatlarını gözlerden saklayan perde dağları bedenden giderilir. Mahşerde zuhur eden heyetlerin dışındaki arızi organlar da serap haline gelir. Nitekim, bir ayette şöyle buyrulmuştur: “Dağılıp toz duman haline gelir…” (Vakıa, 6) dağılması, cüzlerinin ayrışması suretiyle hiç olmamış gibi ortadan kaybolurlar. 21-Şüphesiz cehennem pusuda beklemektedir. “Şüphesiz… cehennem…” tabiat cehennemi “pusuda beklemektedir…” yanında bulunan meleklerin herkesi gözetlediği bir gözetleme yeri ve herkesin beklendiği bir sınırdır. Mutlular (saidler), onlar cehennemi aşacaklar, üzerinden geçip gidecekler. Çünkü bir ayette şöyle buyrulmuştur: “İçinizden, oraya uğramayacak hiçbir kimse yoktur. Bu, Rabbin için kesinleşmiş bir hükümdür. Sonra biz, Allah’tan sakınanları kurtarırız…” (Meryem, 71.72) Rivayete göre, Meryem suresinde yer alan bu ayetle ilgili olarak İmam Sadık’a (a.s): “Siz de oradan geçecek misiniz?” diye sorulmuş ve İmam şu cevabı vermiştir: “Cehennem sönükken biz oradan geçtik…” 22-Azgınların barınağıdır. 23-Orada çağlar boyu kalırlar.. 24-Orada, ne bir serinlik ne de bir içecek tatmazlar, 25-ancak kaynar su ve irin tadarlar. 26-Uygun bir ceza (karşılık) olarak. Bedbahtlara gelince, orası onların barınağıdır. “Azgınların barınağı…” buyrulmuştur. Bir ayette de şöyle buyrulmuştur: “Zalimleri de diz üstü çökmüş olarak orada bırakırız.” (Meryem, 72) “Orada çağlar boyu kalırlar…” uzayıp giden art arda zamanlar boyunca kalırlar orada. Eğer bu kimseler, batıl ve fasit itikatlara sahipseler sonsuza kadar kalırlar. Şayet, kötü amelleri işlemiş, ama bunların caiz olduğuna inanmamışlarsa veya sahih bir itikatları varken kötülükler işlemişlerse, bu amellerin heyetlerinin kökleşmesi oranında sınırlı bir zaman kalırlar

1402 • TEFSİRİ KEBİR / TE’VİLÂT

orada. “Orada bir serinlik…tatmazlar…” yakini inancın eseri olarak bir esenlik ve rahatlık “ bir içecek” muhabbet zevkinden ve lezzetinden bir içecek tatmaz. “ancak…kaynar su…” cehli mürekkebin eseri olarak kaynar su “ve irin” fasık cevherleri sevme, onlara meyletme heyetlerinin karanlığından bir irin tadarlar. “…bir karşılık olarak…” işledikleri amellere, takdim ettikleri itikat ve ahlaka uygun bir cezadır bu. 27-Şüphesiz ki onlar hesap gününü ummazlardı, 28-Ve ayetlerimizi yalanladıkça yalanladılar. 29-Her şeyi bir kitab olarak ihsa etmiştik. 30-Tadın! Bundan sonra yalnızca azabınızı arttıracağız. “Şüphesiz ki onlar hesap gününü ummazlardı…” Bu azabı beklemiyorlardı. “ayetlerimizi yalanladıkça yalanladılar…” Onlar, ödül kazanmaya ihtimal vermedikleri, ayetleri ve sıfatları yalanladıkları için bu rezilliklerle nitelenmişlerdi. Yani hem amelleri, hem de ilimleri bozuktu. Bu yüzden ödül umuduyla salih amel işlemeleri söz konusu değildi. Bir bilgileri de olmadığı için ayetleri tasdik etmiyorlardı. “Her şeyi bir kitab olarak ihsa etmiştik…” amellerinin suretlerini, akidelerinin heyetlerini aleyhlerine olmak üzere hem nefislerinin sayfalarına, hem de semavi nefislerin sayfalarına kaydettik. “Tadın! Bundan sonra yalnızca azabınızı arttıracağız.” Bu nedenle azabı tadın. Bu, işlediğinize denk, ondan fazla olmayan bir azaptır. Buna, sizin gafil olduğunuz azabı artırmaktan başka bir katkıda bulunmayacağız. 31-Şüphesiz muttakiler için umulanı buldukları yer vardır. 32-Bahçeler ve üzüm bağları, 33-Göğüsleri tomurcuk gibi kabarmış yaşıt kızlar 34-Dolu kaseler, 35-Orada işitmezler, Boş laf ve yalanlamaya ait söz. 36-Rabbinden karşılık olarak yeterli bir bağışı, mükâfatıdır.. “Şüphesiz muttakiyler…” yani takva sahipleri için fiilleri itibariyle şeriatın ve aklın tayin ettiği adalet sınırını aşan azgınların karşısında yer alıp rezilliklerden, kötü fiillerin heyetlerinden arınmış kimseler için “umulanı buldukları yer…” başarı, azgınların barınağı olan cehennemden kurtuluş, “bahçeler…” ahlak cennetlerinde bahçeler,

NEBE’ SURESİ • 1403

“üzüm bağları…” fiil meyveleri ve heyetleri, “göğüsleri tomurcuk gibi kabarmış…kızlar…” fiil cennetlerinde isimlerin eseri suretler, “yaşıt…” mertebeleri eşit kızlar, “kaseler…” zencefil ve kâfur karışımı dolu eser muhabbeti lezzetinden kadehler vardır. Çünkü, eser ve fiil cennetine girenler ötesine yönelik arzular beslemezler. Onlar, eserler yüzünden müessirden, bağışlar yüzünden bağışlayandan perdelenmişlerdir. “…Yeterli bir bağışı, mükâfatıdır…” himmetleri ve gözlerinin beklentisi uyarınca kendilerine yeten bir bağıştır. Onlar, istidatlarının eksikliğinden dolayı bundan ötesini istemezler. İçinde bulundukları durumdan aldıkları zevkin ötesinde daha lezzetli bir şey düşünmezler. 37-Semavat’ın arz’ın ve aralarındaki her şeyin Rabbidir. Rahmandır. O gün insanlar O’na karşı konuşmaya yetkili değillerdir. 38-Ruh ve melaike saf tuttuğu gün Rahman’ın izin verdiklerinden başkaları konuşmazlar. 39-İşte bugün haktır. Artık dileyen Rabbine varacak bir yol tutsun. 40-Şüphesiz yakın bir azap ile uyardık. O gün kişi ellerinin ne takdim ettiğine bakacak. Ve kâfir: Keşke toprak olsaydım! Der. “O, semavat’ın arz’ın ve ikisi arasındaki her şeyin Rabbidir. Rahmandır.” Yani, onlara bu gibi bağışlarda bulunan Rableri, Rahman’dır. Çünkü bağışları, görkemli zahiri nimetler türündendir, dakik batıni nimetler türünden değildir. Bu bakımdan, meşrepleri Rahman ismindendir, başka isimlerden değil. “O gün O’na karşı konuşmaya yetkili değillerdir.” Çünkü sıfat makamına ulaşmamışlardır. Bu yüzden, konuşmadan nasipleri yoktur. “Ruh…durduğu gün…” insani ruh ve kuvvetler melekleri kendi mertebelerinde “saf tuttuğu” gün. Yani, her biri kendi makamında tertip edildiği gün. Nitekim bir ayette şöyle buyrulmuştur: “Bizim her birimiz için, bilinen bir makam vardır.” (Saffat, 164) “Rahman’ın izin verdiklerinden başkaları konuşmazlar…” ezelde konuşma istidadı kolaylaştırılıp hazırlanan ve bu istidadı tezkiye aracılığıyla fiiliyata çıkarma başarısı gösterenler başkası konuşamazlar. “Konuşan da doğruyu söyler…” Hak söz söyler, batıl söz değil. “Biz…bir azap ile sizi uyardık…” bundan maksat, yani “yakın” bozuk amellerden kaynaklanan fasık heyetler azabıdır. Daha uzak olan kahır ve gazap azabı değil. Ve bu azap, kendi elleriyle işleyip takdim ettikleri şeyin kendisidir. Allah doğrusunu herkesten daha iyi bilir.

1404 • TEFSİRİ KEBİR / TE’VİLÂT

NAZİÂT SURESİ • 1405

NAZİÂT SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-And olsun; şiddetli bir çekiş ile söküp koparanlara, 2-Kolayca yumuşakça dalanlara, çıkarıp alanlara, 3-Yüzüp yüzüp gidenlere, 4-Yarışıp birbirini geçenlere, 5-Emirleri tedbir edenlere. Bu surede yüce Allah, Hak tarafına “şiddetli bir çekiş…” ile çekilme halinin galip geldiği özlem içindeki nefislere “And olsun…” diye yemin ediyor. Bunlar, özlem ve muhabbet denizine “kolayca yumuşakça” dalmışlardır. Nefis karargâhından ve tabiat esaretinden çıkmışlardır. Yani, nefsin sıfatlarının kayıtlarından ve bedenin ilgilerinden kurtulmuşlardır. Nitekim Araplar: Sewrun naşitun= bir beldeden çıkıp başka bir beldeye giden öküz, derler. Yine : neşeta min ikalihi= Bağından kurtuldu, derler. Dolayısıyla bunlar, sıfat denizlerinde yüzüp zat aynına ve vahdette fena bulma makamına doğru giden nefislerdir. Ondan sonra kesrete geri döner, Hakk’a ve hidayete davet etme, cem sonrası tafsil makamında düzeni tedbir etme işini gerçekleştirirler. Bunu da seyreden yıldızlar aracılığıyla yaparlar ki, doğudan batıya doğru çekilirler. “Yüzüp yüzüp gidenlere…Yarışıp birbirini geçenlere…” Seyirleri esnasında batının en uzak noktasına doğru birbirlerinden ayrılırlar. Bir burçtan diğerine çıkarlar ve feleklerinde yüzerler. Seyir esnasında birbirlerini geçerler. Böylece kendisine ve seyrine tevdi edilen âlemin işini “emirleri tedbir ederler.” Ya da bu işi feleki nefislerden ibaret melekler aracılığıyla gerçekleştirirler. Ki bunlar beşer ruhlarını bedenlerden “şiddetli bir çekiş ile söküp….” koparırlar, çekip alırlar.

1406 • TEFSİRİ KEBİR / TE’VİLÂT

Ruhu çekip alırken bedenin en uç noktalarına, parmak uçlarına ve tırnaklarına kadar dalarlar ve ruhları bedenlerden çıkarıp alırlar. Nitekim Araplar: Neşeta’t delve mine’l bi’ri= kovayı kuyudan çekip çıkardı, derler. Bunlar, yol alırlarken emredildikleri şeye doğru yüzerler, ona varmak için yarış halinde olurlar. Emredildikleri şeyi emrolundukları tarzda yönetirler. Bütün bu yeminlerin cevabı, yani hakkında yemin edilen şey, daha önce birkaç kere vurguladığımız gibi hazfedilmiştir ve hazfedilen cevap, “kesinlikle ba’s olacaksınız (diriltileceksiniz) …” şeklindedir. 6-O gün, bir sarsıntı ile sarsılır. 7-Onu takip eden sarsıntı arkasından gelir. 8-O gün yürekler oynar, kaygıdan titrer 9-Gözleri yorgun düşer. Bu cevaba “O gün…” yani “birinci üflemenin sarstığı gün…” ifadesi delalet etmektedir. O müthiş vakıa gerçekleşir ki, bundan dolayı beden arzı ve organ dağları “bir sarsıntı ile sarsılır.” İşte bu, birinci üflemedir. Veya ruhun bedenden ayrıldığı vakittir. “Onu takip eden…” yani ikinci üflemenin takip ettiği gün.. yani, ikinci nefha. Bundan maksat da ölümden sonra yeniden dirilmedir. “O gün yürekler…” sarsıntının meydana geldiği vakitte bazı kalpler; yerinden oynar “kaygıdan” titrer, yerinden fırlayacak gibi olur. “Gözler yorgun düşer…” zelil olarak aşağı bakar. 10-Derler ki: “Gerçekten biz mi ilk halimize döndürüleceğiz? 11-Çürümüş dağılmış kemiklere döndükten sonra mı? 12-İşte bu, hüsranla geri dönüştür.” Dediler. “…Derler…” ölümden sonra dirilişi inkâr eden perdelenmişler, inkârcı bir edayla “Biz…mi döndürüleceğiz?” çürümüş dağılmış kemiklere döndükten sonra ilk hayat yoluna “ilk halimize…” yeniden mi döndürüleceğiz. Eğer “İşte bu…” doğruysa, gerçek olan buysa biz kaybettik zira dönüşümüz “hüsranlı” demektir derler. 13-Ancak bu tek bir seslenişdir. “Bu dönüş…sadece…” yani, ikinci üfürme, ki yeniden dirilişle gerçekleşen hayat sarsıntısıdır, “seslenmeye bakar…” bir sayha yeterlidir. “tek, bir sesleniş…” bundan maksat da İsrafili ruhun, kendisini kabul etmeye elverişli maddeden ayrılan ruhu bir kez daha maddeye yöneltip diriltmesidir. Bu, küçük kıyamet günündür.

NAZİÂT SURESİ • 1407

14-Birdenbire kendilerini sahire (mahşer )de görürler. “Birdenbire kendilerini…” birdenbire kendilerini bir gerçekle karşı karşıya görürler. “Sahire (mahşer)de görürler…” bu üfürmenin vaktinin gelip çattığını görüp hayretten donakalırlar. Bir anda mahşer meydanına oluş nefhası yani. Ayette geçen “er-sahire” beyaz ve düz alan demektir. Yani, kemale ermeden ayrılan insani ruh âlemi. Çünkü kemale erenlerin barınağı olan kutsi âlem isimlerine göre arz konumundadır. Aydınlığından ve genişliğinden dolayı “er-sahire” olarak isimlendirilmiştir. Ya da bundan maksat hayvani ruhtur. Çünkü, ölümden sonra diriliş esnasında eksik insani ruhlar onlarla birleşirler, maddeye kapılmanın zorunlu bir sonucu olarak onlara bulaşırlar. Ayrıca, ölümden sonra diriliş esnasında ruhun bütünleştiği mahal de beyazlığından ve cüzlerinin normal oluşundan dolayı, kastedilmiş olabilir. 15-Sana Musa’nın haberi gelmedi mi? 16-Kutsal vadi Tuva’da Rabbi ona nida etti. 17-Firavun’a git, Çünkü o çok azdı. “Musa’nın haberi sana gelmedi mi?” hani “O’nun Rabbi…” ona “Kutsal vadi Tuva’da nida etti …” seslenmişti… Kutsal vadiden maksat, mücerret ruh âlemidir. Çünkü bu âlem, maddi şeylere taalluk etmekten beridir. Vadinin adı ise “Tuva”dır. Çünkü cisimlerden ve nefislerden oluşan bütün mevcudat onun altında, katmanları arasında, kahrının baskısında dürülür. Bu, sıfat âlemidir, sıfat tecellilerinden kaynaklanan konuşma makamıdır. Bu yüzden yüce Allah Musa’ya bu vadide seslenmiştir. Bu âlemin sonu, Resulullah’ın (s.a.v), Cibril’i kendi suretinde gördüğü ufuktur. “Çünkü o çok azdı.” Benliğiyle zuhur etti. Şöyle ki: Firavun kuvvetli. Hikmetli ve alim bir nefse sahipti. Fiil vadisinde süluk etti, sıfat vadisini kat etti ve benliğiyle perdelendi. Rablık sıfatlarına büründü ve bunları kendi nefsine mal etti. Firavunluğu, zorbalığı ve azgınlığı buradan gelir. Bu yüzden o, Resulullah’ın (s.a.v) “insanların en kötüsü, kıyamet koparken sağ olan kimsedir.” buyurduğu kimselerden biridir. Çünkü o, sıfat tevhidi makamında kendi nefsiyle ve nefsinin hevasıyla kıyam etmiştir. Bu ise, perdelerin en güçlüsüdür.

1408 • TEFSİRİ KEBİR / TE’VİLÂT

18-De ki: “Arınmayı tezkiye olmayı ister misin?” 19- “Seni Rabbine ulaştırma mı…? Böylece haşyet duyarsın.” 20-Ve ona ayet’ul kubrayı (en büyük ayeti) gösterdi. 21-Hemen yalanladı ve isyan etti. 22-Sonra sırtını döndü. 23-Olanca çabasını göstererek… 24- “Ben sizin en yüce rabbinizim!” dedi. 25-Allah da onu dünya ve ahret azabı ile yakaladı. 26-Elbette bunda, haşyet duyan kimseler için büyük bir ibret vardır. 27-Sizi yaratmak mı zor yoksa o bina ettiği semayı mı yaratmak mı? 28-Onun tavanını yükseltti ve onu bir düzene koydu. 29-Ve onun gecesini kararttı ve onu aydınlığa çıkarttı. 30-İşte bundan sonra Arz’ı yayıp döşedi. 31-Ondan suyunu ve otlağını da çıkardı. 32-Dağları da orada dikip sabitledi. 33-Sizin menfaatiniz ve hayvanlarınızın istifadesi için. “Arınmayı…ister misin?” benliğinden fena bulmayı, “seni…iletmemi…” hakiki marifet aracılığıyla seni “tezkiye” etmemi, zati vahdete “Rabbine” ulaştırmamı ister misin? “Böylece haşyet duyarsın…” O’ndan korkarsın, benliğin yumuşar ve fena bulursun… “ Ve “ona ayet’ul kubrayı…” en büyük mucizeyi gösterdi. En yüce tevhid ve Hakkani hidayetle ona hakiki hüviyeti gösterdi. Ama perdesi çok güçlü ve vehmi iyice kökleştiği için Firavun bu mucizeyi göremedi. “Hemen yalanladı…” ulaştığı makamın ötesinde bir mertebenin olmasını derhal yalanladı. “ve isyan etti.” Firavunluğu ve inatçılığı yüzünden emrine baş kaldırdı. “Sonra…sırtını döndü…” halinin günahı yüzünden içinde bulunduğu sıfat tevhidi makamına sırtını döndü ve inatçılığı, nefsinin istilası ve iddiasını izhar etme arzusunun şiddeti yüzenden bütünüyle nefis makamına yöneldi. “Olanca çabasını göstererek…” Musa’yı savmak için bütün şeytani tuzakları ve nefsani hileleri kulandı. Bu yüzden kutsi cenaptan kovularak reddedildi. Perdeleri de arttıkça arttı. Sonunda şu sözü söyledi: “Ben, sizin en yüce Rabbinizim!”

NAZİÂT SURESİ • 1409

Ya da kastedilen anlam şudur: Benliğinin şiddetinden ötürü Hakk’ın büyüklük ridasını çekip almaya kalktı da kahredildi, melun olarak ateşe atıldı. Nitekim, bir kutsi hadiste yüce Allah şöyle buyurmuştur: “Azamet benim hırkam, büyüklük benim ridamdır. Kim bunlardan birini benden çekip almaya kalkarsa, onu cehenneme atarım.” Ve helak ediliş hikayesi bir ibret olarak dilden dile dolaşır. İşte bu kahırdır ve “Allah onu, dünya ve ahiret azabıyla yakaladı. Elbette bunda, haşyet duyan kimseler için büyük bir ibret vardır.” ayetlerinin anlamı budur. Yani, ürperen, nefsi yumuşayıp kırılan, bir daha zuhur etmeye kalkmayan kimseler için bir ibrettir. 34-O en büyük felaket geldiği vakit 35-İnsanın neye çalıştığını hatırlayacağı gündür. 36-Görene cehennem açık bir şekilde gösterildiği zaman. Her şeyi alt üst eden “o en büyük felaket geldiği vakit…” Yani, her şeyi alt üst edip, bastırıp silen zati vahdet nuru tecelli ettiği vakit. “İnsanın…hatırlayacağı gün” dür. İnsan o gün, fıtratının başından fena bulmasına kadar “neye çalıştığını…” çabasının tüm aşamalarını, makam ve derecelerde süluk edip varacağı yere varıncaya kadar geçirdiği tüm evreleri hatırlar ve O’na şükreder. “Cehennem açık bir şekilde gösterildiği zaman…” eser tabiatı ateşi “görene” Allah’ın nuruyla bakan, Allah için perdelerden sıyrılan kimseye gösterildiği vakit. Perdelenmiş körlere değil elbette. Onlar bu cehennemin ateşiyle yanarlar, ama onu göremezler. Bu yüzden insanlar onun müşahedesinde iki kısma ayrılırlar: 37-Azana, haddi aşana, 38-Dünya hayatını tercih edene, 39-Muhakkak cehennem barınaktır. “Azana…” insani fıtrat düzeyini aşan, adalet ve şeriat sınırını tecavüz edip hayvani veya vahşi yırtıcılık mertebesine ulaşan ve azgınlığında alabildiğine ileri gidene, “dünya hayatını…tercih edene…” süfli zat sevgisinden dolayı maddi hayatı, hakiki hayata tercih edene “muhakkak cehennem barınaktır.” onun sığınağı ve dönüş yeri cehennemdir.

1410 • TEFSİRİ KEBİR / TE’VİLÂT

40-Rabbinin makamından korkan ve nefsini hevadan uzaklaştırana, 41-Muhakkak ki cennet yeğane barınaktır. “Rabbinin makamından korkan…” , kalp makamına yükselmek, O’nun, kendi nefsi üzerinde kaim oluşunu müşahede etmek suretiyle Rabbinin makamından korkan, “nefsi…uzaklaştıran” Rabbinin cezasından veya kahrından korktuğu için nefsi, hevasından uzaklaştıran kimseye gelince, o kimse için “cennet yegâne barınaktır.” derecesine göre orada barınır. 42-Sana kıyamet saatinden soruyorlar: “Kopacağı an ne zaman?” 43-Sen onu nereden bileceksin! 44-Onun ilmi Rabbine mahsustur. “Onun nihai ilmi yalnız Rabbine aittir…” yani, onun bilgisi ve zikri olarak hangi konumda olursan ol, onun ilminin sonu Rabbine dayanır. Çünkü kıyametin kopacağını irfan derecesinde bilen kimse, öncelikle kendi ilmini Allah’ın ilmiyle silen, sonra zatını O’nun zatında yok eden kimsedir. Böyle olunca da kendisine ait ilmi ve zatı olmadığı halde kıyametin ne zaman kopacağını nasıl bilsin? Sen ve senden başkaları onu nasıl bilebilir ki? Bilakis, onu Allah’dan başka hiç kimse bilemez. 45-Sen ancak ondan korkanları uyarıcısın. 46-Onu gördükleri gün sadece bir akşam vakti ya da kuşluk zamanı kadar kaldıklarını sanırlar. “Sen ancak ondan korkanları uyarırsın.” Buna taklidi olarak iman ettikleri için. “Sadece bir akşam vakti ya da kuşluk zamanı kadar kaldıklarını sanırlar.” Hakkın nurunun bedenlerde batış vaktinin veya bu nurun battığı yerden doğuş vaktinin bu kadar olduğunu zannederler. Yani, vahdette fena bulmak suretiyle kıyameti gördükleri vakit, kendilerinin hiçbir varlıklarının olmadığını, bunun sadece beden âleminde kalmaktan ve madde ile perdelenmekten veya ruhlar âleminde akıl ile perdelenmekten kaynaklanan bir vehim olduğunu kesin olarak bilirler. “Sadece iki adım…attın mı vasıl olursun…” diyen kimsenin maksadı budur. Yani bu iki varlığı aştın mı vasıl olursun. Allah doğrusunu herkesten daha iyi bilir.

ABESE SURESİ • 1411

ABESE SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Yüzünü ekşitti ve geri döndü 2-O a’ma geldi diye 3-Ne bilirsin belki de o temizlenecek 4-Yahut öğüt dinleyecek öğüt kendisine fayda verecek. 5-Ama müstağni olana gelince 6-Sen ona yöneliyordun 7-Onun temizlenmesinden sana ne 8-Amma sana koşup gelen kimse yok mu 9-O haşyetle… 10-Sen onunlan ilgilenmiyorsun. “Yüzünü ekşitti ve geri döndü…” Resulullah (s.a.v), habib (seven) olduğu için Rabbinin terbiye hücresinde bulunuyordu. Bu yüzden nefsi, Onu, Hakk’ın nurundan perdeleyecek bir sıfatla zuhur edip, Onun, Allah ile değil kendi nefsiyle hareket etmesine yol açsa, hemen uyarılır ve edeplendirilirdi. Nitekim Resulullah (s.a.v) şöyle buyurmuştur: “Beni Rabbim edeplendirdi ve edebimi de güzel yaptı.” Bu süreç, Resulullah (s.a.v) Allah’ın ahlakıyla ahlaklanana kadar devam etmiştir. Çünkü Allah’ın ahlakıyla ahlaklanmak, vuslattan ve fena bulmaktan sonra, beka halinde O’nunla tahakkuk etmekle gerçekleşir. Buna, temkin zamanında ve telvinin yok oluşu vaktinde istikamet üzere olmak denir. Bu yüzden Resulullah (s.a.v), halin zahiriyle ileri gelenlere bakınca, zenginlerin zenginliği gözünde büyüyünce, bu ileri gelenlere ve iman etmeleri durumunda İslam’ın onlarla güçlenmesine önem verip fakirden (İbni Ümmü Mektum’dan) yüz çevirince ve de fakirin imanını

1412 • TEFSİRİ KEBİR / TE’VİLÂT”

“haşyetini…” önemsemeyince, ona derhal uyarı geldi ve şöyle dendi: Senin gibi birisinin halin zahirine bakması, zayıf, ama istekli istidat sahibini görmezlikten gelerek güçlü ve zengin biriyle ilgilenmesi yakışık almaz. Bilakis, senin bakışının istidatla, imanı kabul etme yeteneğiyle sınırlı olması gerekir. Sadece bunu dikkâte al, başka bir şeyi değil. Zahiri durum senin batından perdelenmene yol açmasın. Belki de yüzüne bakmamak için oyalandığın fakir kişi, kötülüklerden arınma ve güzelliklerle bezenme çabası içindedir, dolayısıyla kemal düzeyine erişecek durumda olup hem hidayete ermek, hem de başkalarını hidayete erdirmek kabiliyetindedir. Senin önem verip ilgilendiğin ve biraz da değer vererek yaklaştığın zengin kimse de istidadı olmadığı, büyüklendiği ve inat ettiği için iman etmeyecektir. “…Sen sorumlu değilsin…” o büyüklenen zengin kimsenin Müslümanlıktan kaçınmasının sorumluluğu sana ait değildir. 11- “Hayır!.. Muhakkak ki bu bir öğüttür. “Hayır!…” Hz. Resulullah’ı (s.a.v) böyle davranmaktan vazgeçirmeye yönelik bir ret (Asla!) ifadesidir bu. Rivayet edilir ki, bu ayetin nazil olmasından sonra Resulullah (s.a.v) bir daha yüzünü hiç ekşitmedi ve zenginlere sırf zenginliklerinden dolayı yaltaklanır bir tavır içine girmedi. 12-Dileyen Onu düşünür öğüt alır. 13-Mukaddes sahifelerdedir. 14-Yüce makamlara kaldırılmıştır ve tertemiz kılınmıştır. 15-Katiplerin elleriyle, 16-Değerli ve güvenilir. 17-Ölsün o insan ne kadar kafirdir. 18-Hangi şeyden yarattı onu?… 19-Bir nutfeden yarattı onu, onu takdir ettiği şekle koydu. “Mukaddes sahifelerdedir.” Allah katında kutsal olan mükerrem sahifelerdedir. Bundan maksat da semavi nefisler levhalarıdır ki, Kur’anı Kerim, daha önce belirtildiği gibi levh-i mahfuzdan ilk önce bu nefislere inmiştir.

ABESE SURESİ • 1413

“Yüce makamlara kaldırılmıştır…” değer ve makam olarak yüceltilmiştir. “Tertemiz kılınmıştır…” tabiat kirlerinden ve değişmelerinden temizlenmiştir. “…Katiplerin elleriyle…” bu levhalar üzerinde tesir bırakan kutsal akıllardan ibaret katiplerin elleriyle yazılmıştır. “Değerli…” Kerim’dirler; şerefli ve Allah’a “Güvenilir…”dirler. Muttakidirler. Maddi varlıklardan cevherleri, maddi taalluklardan münezzehtir. yakındırlar. arınmış ve

Artık “Dileyen Onu düşünür öğüt alır…” Kur’an-ı Kerim’in, öğüt kabul edenler için bir hatırlatma ve öğüt olduğu belirtildikten sonra, “o insan ne kadar kafirdir…” insanın nankörlüğü, perdelenmesi, bu yüzden hatırlatma ve öğüte muhtaç olması, sonra “Hangi şeyden yarattı onu?… “Bir nutfeden yarattı onu, onu takdir ettiği şekle koydu…” yaratılışlarının başlangıcı ve kendi içindeki halleri itibariyle sergiledikleri göz kamaştırıcı güzellikleriyle nimeti verene delalet etmeleri mümkün olan zahiri nimetlerden ve kendisinin dışında olup hayatını sürdürmesi için muhtaç olduğu şeylerden ibret almaması karşısında hayret ediliyor. 20-Sonra yolunu kolaylaştırdı ona. 21-Sonra onu öldürüp kabre koydurdu. 22-Sonra dilediğinde diriltti onu. Sonra dış ve iç deliller apaçık ortada oldukları halde, yani nimetleri var edip bağışlayan zatı görmeyi sağlayan hallere bakıp şükretmek gerekirken, bundan dolayı da nazil olan Kur’an’ı dinleyip öğüt almak gerekirken nankörlük ettiği vurgulanıyor. 23-Hayır! Henüz onun emrettiğini yapmadı. 24-İnsan yemeğine bir baksın! 25-Biz o suyu çokça boşalttık. 26-Sonra arz’ı bir şakk ile yardık da, 27-Orada ekinler bitirdik 28-Üzüm, taze sebze 29-Zeytin, hurma ağaçları 30-Ağaçları sık ve iri bahçeler, 31-Nice meyveler ve çayırlar.

1414 • TEFSİRİ KEBİR / TE’VİLÂT”

32-Sizin menfaatiniz ve hayvanlarınızı istifadesi için. “…Yapmadı…” uzun bir zaman dilimi içinde “henüz Onun emrettiğini…” Allah’ın buyurduğunu yerine getirmedi. “İnsan…baksın!”… Nimetleri, kemalleri fiile çıkarmanın vesilesi kılmak, onları nimet verene ulaştırıcı araçlar olarak görmek şeklinde şükürlerini eda etmediler. Tam tersine, onlarla ve kendi nefisleriyle Allah’tan perdelendiler. 33-Ama kulakları sağır eden o ses geldiğinde. 34-İşte o gün kişi kardeşinden kaçar. 35-Anasından, babasından, 36-Eşinden ve oğullarından, 37-O gün onlardan her bir kişinin, kendisine yeter bir meşguliyeti vardır. 38-O gün yüzler vardır nurlu parlak, 39-Gülen, sevinen. “Kulakları sağır eden o ses geldiğinde…” İnsanın aklını başından alan ve duylarını dumura uğratan ilk nefha gerçekleştiğinde… “İşte o gün…” herkes kendi işiyle ilgilenir. Başkasıyla ilgilenecek zaman bulamaz. Çünkü içinde bulunduğu durum alabildiğine zor ve şiddetlidir. Nefsinin halleri olarak kendisine zahir olan durum yeterince meşgul edicidir. O gün insanlar iki kısma ayrılırlar: Yüzleri parlak, zatlarının nuraniliğinden ve saflığından dolayı aydınlanan, parıldayan, amellerinin heyetleriyle ve içinde bulundukları cennetlerin nimetleriyle sevinen mutlular… 40-Ve o gün nice yüzler, üzerlerini toz kaplamış, 41-Onu da karalık bürür, 42-İşte bunlar kâfirlerdir, günahkârlardır. Ve “o gün nice yüzler..” de vardır ki, küfürlerinin karasıyla, günahlarının tozuyla üzerleri tozlanmış “…karalık bürürmüş…“ zatlarının karanlığıyla ve amellerinin heyetlerinin katmerli kiriyle yüzleri kapkara kesilmiş bedbahtlar… “İşte bunlar kâfirlerdir, günahkârlardır…” Küfürlerinin ve günahlarının birleşmesi ile karalığın ve tozun yüzlerinde birleşmesinin “karalık bürümesinin” sebebi olmuştur.

TEKVİR SURESİ • 1415

TEKVİR SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Güneş katlanıp dürüldüğünde, 2-Yıldızlar karardığında, 3-Dağlar yürütüldüğünde, 4-İşar (gebe deve) başıboş bırakıldığında, 5-Vahşiler (hayvani kuvvetler) haşrolduğunda, 6-Denizler kaynatılıp doldurulduğunda, 7-Nefisler birleştirildiğinde, “Güneş katlanıp dürüldüğünde…” ruh güneşi, hayattan ibaret olan ışığı dürülüp bedenden kabzedilerek izale edilmesi suretiyle katlandığı… “Yıldızlar…”ın Nurları giderilerek duyu yıldızları döküldüğü… “Dağlar…” Organ dağları parçalanıp tuza çevrilmek suretiyle “yürütüldüğü…” Yürümede kullanılan ayaklar veya yararlanılan güzel ve göz alıcı mallar kullanılmadığı, yararlanılmadığı… Çünkü ayette geçen “işar” (gebe deve), Araplar nezdinde malın en güzeli ve en göz alıcısıdır… Hayvani kuvvetler “vahşileri” helak edilip yok edilmek suretiyle “haşrolduğunda” bir araya getirildiği… Nitekim, Araplar haşertu elsineh= “onları son ferdine kadar helak ettim” derler. Veya ölümden sonra dirilişle bir araya getirildiği… “Denizler…” unsur denizleri birbirlerine doğru akmak, her cüz kendi aslıyla birleşmek ve tek bir deniz haline gelmek suretiyle “kaynatılıp doldurulduğunda”, “Nefisler…”, her biri kendi benzeri olan sınıfla bütünleşmek suretiyle birleştiği ve böylece herkes arkadaşıyla beraber olmak suretiyle mutlular ve bedbahtlar şeklinde iki sınıf oluştuğu zaman…

1416 • TEFSİRİ KEBİR / TE’VİLÂT

8-Diri diri gömülen bakireye (kıza) sorulduğunda, 9-Hangi günah sebebiyle öldürüldüğü sorulduğunda, Hayvani nefis tarafından beden kabrine diri diri gömülüp ağırlaştırılarak helak edilen konuşan nefis kızına “hangi günah sebebiyle öldürüldüğü sorulduğu” zaman. Hayvani nefsin, konuşan nefsi istila edip özelliklerinden ve fiillerinden alıkoyup helak ederken kullandığı gazap, şehvet gibi günahlarını izhar etmesi istendiği ve onun da bu günahlarını izhar ettiği zaman… burada günahlarını izhar etme isteği “sorma” olarak ifade edilmiştir. Bu yüzden Resulullah (s.a.v) “ Kızı diri diri gömen de, diri diri gömülen kız da ateştedir.” buyurmuştur. Çünkü konuşan nefis, azapta hayvani nefsin yoldaşıdır. Bu hadisin başka bir sırrı daha var ki, burası bu sırrı açıklamanın yeri değildir. 10-Defterler açıldığında, 11-Sema sıyrılıp alındığında, 12-Cehennem tutuşturulduğunda, 13-Ve cennet yaklaştırıldığında, 14-Her kişi hazırladığını öğrenir. “Defterler açıldığında…” Yani, amellerin heyetlerinin yer aldığı kuvvetler ve nefisler sahifeleri, ölüm ve ruh güneşinin katlandığı esnada dürülür, ölümden sonra diriliş ve bedene geri dönüş esnasında da açılır. “Sema…” hayvani ve akli ruh “sıyrılıp alındığında…” izale edilip giderildiği zaman… “Cehennem…” tabiat cehennemindeki gazap ve kahır ateşi “tutuşturulduğunda…” perdelenmişler için tutuşturulduğu zaman… “Ve cennet…” rıza ve lûtfun eseri olan nimet cennetleri “yaklaştırıldığında…” muttakiler için yaklaştırıldığı zaman… “Öğrenir…” her “kişi…” ne “hazırladığını” hazırlamış olduğu şeyleri bilir ve unutup aklından çıkardığı bu şeylerin karşısında durur. 15-Akıp giden kaybolanlara (el-hünnes’e) and olsun… 16-Yörüngelerinde akıp giden (el-cevar’a) yerlerine girenlere (elkünnes’e), “Akıp giden…” gezip dolaşarak dönen, “kaybolan…” vahşi hayvanların inlerine girmesi gibi burçlarına giren yıldızlara veya bedenlere dönen, yörüngelerinde akıp giden yerlerine giren nefislere “and olsun”…

TEKVİR SURESİ • 1417

17-Ve karanlığı arkasına alan geceye, 18-Sabaha ağarmaya başladığında, “Geceye…” ölü beden zulmeti gecesine “kararmaya yüz tuttuğunda…” and olsun… ruhun taalluk etmesi ve ruh güneşinin üzerine doğması esnasında hayat nuruyla karanlığı yok olduğu için “karanlığı arkasına alan…” arkasını dönüp gittiği zaman geceye and olsun. “Sabaha…” bu güneşin doğmasının eserine “ağarmaya başladığında…” hayat vermek suretiyle bedende yayıldığı zaman… and olsun. 19-O, kerîm bir Rasul’ün sözüdür. 20-Yüce arş’ın sahibi indinde itibar sahibidir. 21-İtaat edilen, orada emîn olandır, 22-Sahibiniz bir mecnun değildir, “O, kerim…” çok şerefli “bir Rasul’un sözüdür…” “Arş’ın yüce sahibinin indinde itibarlıdır..” çünkü yakındır zira insanın kalbine üfleyen Ruh’ul Kuds’ün sözüdür. 23-And olsun ki, onu apaçık ufukta görmüştür, 24-O, gaybın bilgilerini esirgemez. 25-O recmedilmiş şeytanın sözü değildir 26-Hal böyle iken nereye gidiyorsunuz?” “And olsun ki, onu apaçık ufukta görmüştür…” kalbin ruha bakan tarafının son çizgisinde görmüştür. Burası, kutsi üfleyicinin mekânıdır. “O, gaybın bilgilerini esirgemez…” Yani, gaypten verdiği haberler itibariyle kimse onu itham edemez. Çünkü vehim şeytanı ve tahayyül cini onu istila edip sözlerine kendi sözlerini karıştırmaları, böylece kutsi anlamın vehmi ve hayali anlama karışması imkânsızdır. Çünkü onun aklı örtülmemiştir, bilakis vehim şaibelerinden arınıp saflaşmıştır. “O…değildir…” anlatılan sebeplerden dolayı, ruh nuruyla “recmedilmiş…” vehim “şeytanının” sözü değildir ki, tümüyle vehim olsun. “Hal böyle iken nereye gidiyorsunuz?” yani, bu söz, vehim şeytanının ilkasından ve karıştırmasından, sahibi de delilikten uzaktır ve bu herkesçe de görülmektedir. Böyle iken bir kimse kalkıp böyle bir tutum sergilese ve bu sözle ilgili olarak yukarıda işaret ettiğimiz üç

1418 • TEFSİRİ KEBİR / TE’VİLÂT

niteliği dile getirse, kesinlikle gerçekten uzaklaşmış olur. Doğruyu tutturması mümkün olmadığı gibi yanına bile yaklaşamaz. Tıpkı gideceği yerin tersine bir yol izleyen bir kimseye “ nereye gidiyorsun?” denildiği gibi. 27-O alemler için bir Zikirden başka bir şey değildir. 28-Sizden müstakimde gitmek isteyenlere… 29-Alemlerin Rabbi Allah, dilemedikçe hiç kimse dileyemez. “Sizden…isteyenlere…” bütün âlemler içinde, süluk yolunda istikamet üzere olmak, Hakk’ın üzerinde olduğu yol olan “sırat-ı müstakimde” gitmek isteyenlere bir öğüttür. Nitekim, bir ayette şöyle buyrulmuştur: “Muhakkak Rabbim dosdoğru yoldadır…” (Hud, 56) Allah dilemedikçe hiç kimse bu yolda süluk etmeyi dileyemez. Çünkü, O’nun yolu ancak O’nun iradesiyle izlenir. Allah, doğrusunu herkesten daha iyi bilir.

İNFİTÂR SURESİ • 1419

İNFİTÂR SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Sema yarıldığı zaman, 2-Yıldızlar döküldüğü zaman, 3-Denizler fışkırtılarak birbirine katıldığı zaman, “Sema yarıldığı zaman…” hayvani ruh seması, insani ruhtan kopup zeval bulmak suretiyle yarıldığı zaman, “Yıldızlar…” duyular “döküldüğü…” ölümün gerçekleşmesiyle dökülüp yok olduğu zaman, “denizler…” unsur cisimleri “birbirine katıldığı…” her bir unsurun kendi aslına dönmesini engelleyen berzahın kaldırılmasıyla birlikte birbirlerine karıştığı zaman. Berzah ise, bedenin harap olmasını ve bedeni oluşturan cüzlerin asıllarına dönmesini engelleyen hayvani ruhlardır. 4-Kabirlerin içindekiler dışarı çıkarıldığı zaman, 5-Her nefis takdim ettiği ve tehir ettiği şeyi bilmiştir. “Kabirlerin…” yani bedenlerin “içindekiler dışarı çıkarıldığı…” bedenlerin içindeki ruhlar ve kuvvetler çıkarılıp salıverildiği zaman. 6-Ey İnsan! Kerîm Rabbine nankör olmak için seni aldatan nedir? 7-O, seni yarattı seni tesviye etti seni mu’tedil kıldı. 8-Dilediği herhangi bir surette seni tertip etti. 9-Hayır! Asla bilakis diyn’i yalanlıyorsunuz. 10-Muhakkak ki üzerinizde hafızlar olduğu halde, Ey insan!.. “Kerim Rabbine…seni aldatan nedir?” Burada, Allah’ın keremine aldanmanın inkârına yönelik bir soru yöneltiliyor. Yani eğer Allah’ın Kerim olması, insanın aldanmasını mümkün kılıyor ve kolaylaştırıyor olsa da, lakin O’nun birçok nimeti ve büyük lûtfu ve eksiksiz kudreti vardır ki, bu da keremine aldanmayı mümkün kılmaktan

1420 • TEFSİRİ KEBİR / TE’VİLÂT

çok, engelleyen gerçeklerdir. Bil ki, O, seni halketti, ruh’u nefy etmek için tesviye etti düzene koyarak mutedil kıldı. Ve seni “dilediği” surette bir şekilde “tertib” etti. 11-Kiramen Katibin, 12-Ne fiil yaparsanız bilirler. Kiramen Katibin: Semavi nefisler ve feleki kuvvetlerden ibarettir. İnsanlardan sadır olan filler bunlara nakşedilir. Yani, Allah’ın keremine aldanmaktan sakının. Bilakis, onların din gününü yalanlamak suretiyle isyan etmeleri, aldanmaktan çok daha büyük ve temel bir suçtur. Şerefli ve kerem sahibi melekler, ki kevn ve fesattan korunmuşlardır, sizin fiillerini muhafaza ederler, onları sizin aleyhinize olmak üzere yazarlar. Bunlar, sizinle görevlendirilmiş ve “sağ tarafta ve sol tarafta oturmuş…” (Kaf, 17) iki meleğe ek olarak görevlendirilmişlerdir. Böyle iken nasıl günah işlemeye cesaret edebiliyorsunuz? Ki bütün yapıp ettikleriniz semada ve arz’da sizin aleyhinize yazılmaktadır? 13-Muhakkak ki iyiler (ebrar) elbette nimetler (naim cenneti) içindedirler. 14-Ve muhakkak ki facirler de ateşte (cehennemde) dirler. 15-Din günü ona (ateşe) maruz kalırlar. 16-Ve orada (cehennemde) yok olup gitmeyecekler. 17-Sana ne bildirdi? Dîn günü nedir? 18-Sonra, sana ne bildirdi? Din günü nedir? 19-O gün (Din günü), hiçbir nefis başka bir nefis için bir şeye malik değildir. O gün, emir yalnız Allah’ındır. Muhakkak ki Allah, doğrusunu herkesten daha iyi bilir.

MUTAFFİFİN SURESİ • 1421

MUTAFFİFİN SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Hilekârlara yazıklar olsun, 2-Onlar, insanlardan alırken ölçüp tarttıklarında tam yaparlar. 3-Onların hakkı için ölçüp tartıyı eksik yaparlar. “Hilekârlara yazıklar olsun…” ölçüp tartarken insanların haklarını eksiltenlere yazıklar olsun. Bu zahiri anlamdan sonra ölçüp tartmayı eksik yapmayı, adalet demek olan hakikât mizanı şeklinde tevil etmek mümkündür. Bu mizanda ölçülen şeyler de ahlak ve amellerdir. İşte bu bağlamda ölçü ve tartıyı eksik yapan hilekârlar ise, kendi nefislerinin kemalatını esas aldıkları zaman kendilerini üstün görürler. “İnsanlardan alırken ölçüp tarttıklarında tam…yaparlar.” insanlarla mukayese ederken kendi nefislerinin kemalatını çok görürler, onların haklarından daha ziyade kabul ederler, kendi ilmi ve ameli faziletlerini onların ilmi ve ameli faziletlerinden daha üstün kabul ederek böbürlenir, kibirlenirler. Kendi nefislerinin kemalatıyla karşılaştırarak insanların kemalatını ele aldıkları zaman ise, “ölçüp tartıyı eksik yaparlar,” onların kemalatını küçümserler. Her iki halde de adaleti gözetmezler. Bunun nedeni nefislerini üstün görmeleri, insanlara karşı üstünlük taslamayı sevmeleridir. Nitekim bir ayette şöyle buyrulmuştur: “Yapmadıkları ile övülmek isterler…” (Al.i İmran, 188) 4-Aceba onlar öldükten sonra ba’s olunacaklarını (dirilticeklerini) zannetmiyorlar mı? 5-Büyük bir gün de.. “Onlar… zannetmiyorlar mı?…” zulmün en yüz kızartıcı şekli olan bu rezillikle nitelenen bu kimseler düşünmezler mi? Yani, böyle bir şeyin olacağını sanmıyorlar. Dirilticeklerini yani “…ba’s olunacaklarını…”

1422 • TEFSİRİ KEBİR / TE’VİLÂT

nefislerindeki bütün faziletler ve rezillikler ortaya çıkacağını hatta bilmek şöyle dursun, onlar yapıp ettiklerinden dolayı hesaba çekileceklerini dahi sanmazlar mı?… “Büyük bir günde…” o günde hiç kimse, kendisinde olmayan bir şeyi gösteremediği gibi kendisinde olan bir şeyi de gizleyemez. Çünkü herkesin içi dışına çıkmıştır, sureti sıfatına yansımıştır. Dolayısıyla haline utanır ve rezilliğinin vebalını tadar. 6-İnsanlar o günde Alemlerin Rabbinin huzurunda kıyam duracaklardır. “İnsanlar o günde…duracaklardır.” bedenlerinin mertebelerinden sıyrılarak “âlemlerin Rabbinin huzurunda kıyama” duracaklardır. O’nun karşısına çıkacaklardır ve onların hiçbir şeyi O’na gizli kalmayacaktır, zaten gizli de değildir. 7-Asla! Doğrusu facirlerin kitabı muhakkak ki sicciyndedir. 8-Sicciyn’i sana bildiren nedir? 9-Merkum bir kitabdır. “Asla!.. Doğrusu…” bu ifadenin orijinalinin başında ki (kella!), onların rezilliklerini olumsuzlamaya yönelik bir uyarıdır. “facirlerin kitabı…” yani günahkârların yazısı…” bu tür rezillikleri işleyen, şeriat ve akıl tarafından ittifakla kabul edilen adalet çizgisinin dışına çıkmak suretiyle günah işleyen kimselerin amellerinden yazılanlar “muhakkak ki sicciynde” olmaktır. “Sicciyn.. nedir? “ Bir varlık mertebesindedirler ki, bu mertebedeki kimseler karanlık ve dar zindanlarda mahpusturlar. Kaplumbağalar, yılanlar ve akrepler gibi karınları üzerinde sürünürler. Tabiatın en aşağı mertebesinde, en alçak derekesinde alçak ve zebunlar olarak kalırlar. İşte burası kötülük ehlinin amellerinin kaydedildiği divandır. Bu yüzden “merkum…..” yani hükümlerin, amellerin sayılıp yazıldığı “bir kitaptır”, şeklinde açıklanmıştır. Yani, onların amellerinin yazıldığı bu mahal, kendileri tarafından yazılmış bir kitaptır. Rezilliklerinden ve kötülüklerinden oluşan harflerle nakşolunarak yazılmıştır. 10-O günü yalanlayanların vay haline!. 11-Ki onlar, diyn (kıyamet) gününü yalanlarlar.

MUTAFFİFİN SURESİ • 1423

12-Onu, ancak hükümleri çiğneyen, haddi aşan ve günaha dalan kimseler hariç yalanlayamaz. “Onu ancak hükümleri çiğneyen…kimseler yalanlar.” Fillerinde ifrat ve tefrit taraflarına saparak adalet çizgisinin dışına çıkmak suretiyle fıtratın alanını çiğneyip “haddi aşan…” geçen “ve günaha dalan” sıfatlarının heyetlerinin günahlarıyla perdelenen kimseler “O günü..” yalanlarken de başlarına gelecek kıyamet gününü yalanlar ki “vay..” olsun işte onlara.. 13-Ki ona ayetlerimiz okunduğunda: Evvelkilerin yazıp anlattıkları.. dedi. 14-Hayır (asla)! Bilakis onların işlemekte oldukları kötülükler kalplerini kirletmiştir. 15-Onlar, o gün Rablerinden (perdeli) mahrum kalmışlardır. 16-Sonra muhakkak onlar cehenneme girerler… 17-Sonra, İşte bu kendisini yalanlamakta olduğunuz şeydir.. denir. “Hayır!” her iki rezilliğe yönelik bir itiraz ve ret ifadesidir. “Bilakis onların işlemekte oldukları kötülükler kalplerini kirletmiştir.” İşledikleri kötülükler kalplerinde kökleşmek suretiyle üzerinde engelleyici bir set, özünü bulanıklaştıran bir kir ve tabiatını değiştiren bir etken halini almıştır. Er-reyn: Günahların üst üste binip kökleşmesinden oluşan bir sırdır ki, iş bu raddeye varınca perdelenme gerçekleşir, mağfiret kapısı artık kapanır. Böyle bir duruma düşmekten Allah’a sığınırız. Bu yüzden “Hayır!” denilmiştir. Reyn düzeyine varmaktan, günahların katmerleşmesi haline gelmekten sakının. “Onlar, o gün Rablerinden…” perdeli olarak “mahrum kalmışlardır.” Çünkü kalplerinin nuru kabul etmesine, ilk fıtri saflığına geri dönmesine imkân yoktur. Tıpkı kükürtlü su gibi. Böyle bir su durulsa da, süzülse de serin su tabiatına geri dönemez. Çünkü özü değişime uğramıştır; ama tabiatı değişmeyip sadece keyfiyeti değişen kaynar su için aynı durum geçerli değildir, soğuduğu zaman normal su haline gelir. Bu yüzden sonsuza kadar azapta kalmayı hak etmişlerdir ve aleyhlerine şu hüküm verilmiştir: “muhakkak onlar cehenneme girerler…” ateşe maruz kalırlar. Ve kendilerine “ işte bu yalanlamakta olduğunuzun ta kendisidir” denilir. 18-And olsun muhakkak iyilerin (ebrarın) kitabı İlliyyun’dadır 19-İlliyyin nedir bilir misin?

1424 • TEFSİRİ KEBİR / TE’VİLÂT

20-Merkum bir kitaptır. 21-Ona mukarrebun şahid olur. “…And olsun iyilerin kitabı İlliyyun’dadır.” Mutluların amellerinin suretlerinden, nurani nefislerinin heyetlerinden ve faziletli melekelerinden yazılanlar illiyyun’dadır. Bu “illiylin” ise ululuğu, derecesinin yüksekliği ve hayır ehlinin amellerinin yazılı bulunduğu divan olması itibariyle siccinin zıddıdır. Nitekim o da “merkum” içinde ameller bulunan “bir kitaptır…” ki, bu amellerinin suretlerinin yazılı bulunduğu semavi cisimlerden veya insani unsurlardan oluşan şerefli bir mahaldir. “O kitaba, mukarrebun şahid olur..” Ki bunlar Allah’a yakınlaştırılmış yakin ehli olanlardır. Bu mahal, Allah’ın has kullarından zati tevhit ehli kimselere özgüdür. 22-Muhakkak ki ebrar (iyiler) kesinkes naim cennetindedir. 23-Onlar orada koltuklar üzerinde bakarlar. “Muhakkak ebrar…” nefislerin sıfatlarından sakınan iyiler, mutlular “kesinkes cennettedir.” Sıfat ve fiil cennetlerinden “naim” nimetler içindedirler. “Onlar orada koltuklar üzerinde…” İlahi isimlerden oluşan makamlarında, insanların gözlerinden saklı kutsi âlem gerdeğinde “…bakarlar…” varlığın bütün mertebelerine bakarlar, cennet ve cehennem ehlini, içinde bulundukları nimeti ve azabı seyrederler. Bulundukları gerdek odaları, onları herhangi bir şeyden perdelemezken, başkalarının onları görmelerine engel olurlar. 24-Onların yüzünde nimetlerin sevincini görürsün. 25-Kendilerine mühürlü halis bir içki sunulur. 26-Onun içiminin sonunda misk kokusu vardır. Yarışanlar işte onda yarışsınlar! 27-Karışımı tesnim’dendir. 28-Mukarrebun olanların içecekleri bir kaynaktır. “Onların yüzünde nimetlerin sevincini görürsün.” nimetin parlaklığını, nuraniliğini, eserlerinin sevincini gözlemlersin. “Kendilerine…halis bir içki sunulur.” nefsin cismani cevherlere yönelik sevgisinin karışmadığı sırf ruhani sevgiden oluşan bir şarap sunulur. “Mühürlü…” şeriat mührü vurulmuş bir şaraptır bu. Ta ki haram olan

MUTAFFİFİN SURESİ • 1425

vehmi sevgilerden ve heva menşeli nefsani şehvetlerden oluşan şeytani pislikler bulaşmasın. “Onun içiminin sonunda misk kokusu vardır.” nefislerin hoşuna giden ve kalpleri güçlendiren mubahlığı belirleyen şeri hükümdür bu. “İşte…onda…” şeriat kaydıyla sınırlandırılmış, sırf ruhani ve lezzet saflığında halis şarabı içmek için “yarışanlar…yarışsınlar…” çünkü bu şarap kibriti ahmerden daha değerlidir. “Karışımı tesnim’dendir…” katışıksız hakiki aşk tesnimindendir. Bundan maksat da kâfur olarak ifade edilen zat sevgisidir. Cem halinin özelliği dikkâte alındığında kâfur, tafsil halinin özelliği dikkâte alındığında ise tesnim olarak ifade edilmiştir. Çünkü varlığın en yüce mertebesidir. Ayrıca söylendiği gibi arksız akar. Çünkü mahalden, herhangi bir suret ve sıfatla taayyun etmekten beridir. Yani, onların sıfat makamında sıfat sevgisiyle beraber sırf zat sevgisi de vardır. Daha doğrusu sıfat perdelerinin gerisinden zatı müşahede ettikleri için zat sevgisi şaraplarına karışmıştır. “Mukarrebun olanların içecekleri bir kaynaktır…” Yani, tesnim, sadece yakın olanların (mukarrebun) içtikleri bir kaynaktır. Bunlar da Tafsil makamında istikamet üzere olmak suretiyle Allah ile kaim olan temkin ehlinden zati tevhide ulaşan kâmil kimselerdir. Dolayısıyla, tafsil makamındaki istikamet ehliyle cem makamındaki istiğrak ehlinin farkı, isimlerinin ve içkilerinin isimlerinin farklılığı esasında vurgulanmıştır. Bunun yanında hem onların hakikâtleri, hem de içkilerinin hakikâtinin birliği belirtilmiştir. Şöyle ki: istikamet ehli, yakınlıkla beraber farklılığa işaret etmek için mukarrebun, içkileri de diğer mertebelere oranla mertebelerinin yüksekliğine işaret etmek için tesnim olarak isimlendirilmiştir. İstiğrak ehli ise, fenayı ilan eden bir özellikle birlikte kahır altında oluşlarına işaret etmek için Allah’ın kulları olarak isimlendirilmiş, içkileri de, sırf vahdete ve nispetsizliği ve farksızlığı ifade eden halis beyazlığa işaret etmek için “kâfur” olarak isimlendirilmiştir. 29-Gerçekten o mücrimler iman edenlere istihza ediyorlardı. 30-Onlara uğradıklarında, hareket ederlerdi. yanlarından geçtikleri vakit alaylı

31-Kendi ehillerine döndüklerinde keyifli hoşnut dönerlerdi.

1426 • TEFSİRİ KEBİR / TE’VİLÂT

32-Onları gördüklerinde “Şüphe yok bunlar dalalet ehlidir” diyorlardı. 33-Halbuki onların üzerine bekçi olarak gönderilmemişlerdir. 34-Bu (kıyamet) gününde de iman edenler, o kafirlere gülüyorlar. 35-Koltuklar üzerinde bakar ediyor halde. “O mücrimler..” işledikleri cürümlere şirk koşmalarına bakmayarak, iman edenleri gördükleri zaman veya onlar yanlarına uğrayınca birbirlerine göz kırparak, dudak bükerek “istihza ederek” alaylı hareket ederler sonra da kendi içlerine nefislerine dönerek hoşnut oluyorlar ve yakınlarının yanına da keyifli dönüyorlardı.. Halbuki onlar, hafaza melekleri onların üzerine koruyucu olarak gönderilmediler bir bilseler sadece işlediklerini hıfz ettiler ki o gün de kendilerine karşılığı tastamam verilmesi için. İşte “bu.. günde de iman edenler…” o hakikatten perdeli olan “kafirlere gülüyorlar” yaslandıkları koltukları üzerinden nazar, bakar ediyor halde. 36-Nasıl?!.. kafirlere yaptıklarının karşılığı kendilerine verilmedi mi? Yaptıklarıyla onlar cezalandırıldılar. “Verilmedi mi?…” fiillerinin yapıp ettiklerinin karşılığı kendilerine “nasıl!” tastamam verildi. Nasıl? Verdik, artık gördüler mi, yapıp ettiklerini işte o cezaları karşılıkları onların yaptıklarıdır, işledikleri amelleri, fiilleridir. Onlar, “yaptıklarıyla cezalandırıldılar.” Yüce Allah en doğrusunu bilir. O, dilediğini hidayetine eriştirir.

İNŞİKÂK SURESİ • 1427

İNŞİKÂK SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Sema yarıldığında, 2-Rabbine kulak verdiği ve boyun eğecek hale getirildiğinde, 3-Arz uzatılıp dümdüz edildiğinde, 4-İçinde olanları attığında, 5-Rabbini dinleyip boyun eğdiğinde, “Sema yarıldığı…” infitar suresinin ilk ayetiyle aynı anlamdadır. “Rabbine kulak verdiği…” hayvani ruhun insani ruhtan kopmasıyla emrine boyun eğdiği zaman. itaat edip dinleyen birinin itaat edileni dinleyip itaat etmesi gibi. “ boyun eğecek hale getirildiği…” mutlak kadir olanın emrine boyun eğmesi hak ve gerekli olduğu ve bundan kaçınmadığı zaman. Kendisi de bu şekilde boyun eğmeye layıktır çünkü, beden arzı “dümdüz edildiği…” ruhun çekilmesiyle birlikte yayıldığı, “içinde olanları attığı…” içindeki ruh ve kuvvetleri attığı, “boşaldığı…” ruhun çekilmesine bağlı olarak içindeki her şeyi, hayat, mizaç, terkip ve şekil gibi tüm eser ve arazları boşaltmakla yükümlü kılındığı zaman… 6-Ey insan! Şüphe yok ki sen Rabbine karşı çaba göstermektesin, Sonunda O’na varacaksın. “Şüphe yok ki sen Rabbine karşı…çaba göstermektesin…” ölmek suretiyle O’na gitmeye çabalamaktasın. Nefes alış verişlerinle O’na doğru yol almaktasın. Arapların “enfasuke hatake ile ecelike= Nefeslerin seni eceline götüren adımlarındır.” demesi gibi. Ya da şöyle bir anlam kastedilmiştir: Hayır ya da şer nitelikli ameller işlemeye kararlılıkla çalışmaktasın. Rabbine doğru gitmektesin “Sonunda O’na varacaksın…” O’na varman kaçınılmazdır. “O’na” zamiri de ya Rabbe ya da çabaya dönüktür.

1428 • TEFSİRİ KEBİR / TE’VİLÂT

7-Kimin kitabı sağından verilirse, 8-Kolay bir hesapla hesaba çekilecek, 9-Ve mesrur olarak ailesine dönecektir. “Kimin kitabı sağından verilirse…” insani surette sağ ehli kılınıp nefis veya beden kitabını aklının sağıyla alıp içindeki Kur’ani akıl anlamlarını okursa “kolay bir hesapla hesaba çekilecek…” kötülükleri silinecek, bağışlanacak, fıtratı saflığını ve asli nuraniliğini koruduğu için bir kerede iyiliklerine sevap verilecektir. “…Ailesine dönecektir…” sağ ehlinden olup hemcinsi ve akranı olan kimselerin yanına, sevinçli olarak, anlarla eşlik etmekten ve yoldaş olmaktan dolayı, kendisine verilen paylardan ötürü “mesrur” … çok keyifli mutlu bir halde dönecektir. 10-Kimin de kitabı arkasından verilirse, 11-Yetiş ey ölüm! Diye çağıracak derhal yok olmayı isteyecektir, 12-Alevli ateşe girecektir. 13-Zira o, ailesi içinde şımarmıştı, 14-Muhakkak ki o, asla dönmeyeceğini zannetti. 15-Oysa! Gerçekten Rabbi onu görüyordu. “Kimin de kitabı arkasından verilirse…” hayvani ruh ve bedenden oluşan karanlık tarafına bakan cihetinden verilirse… Çünkü insani ruhun yüzü, Hakk’a bakan tarafıdır. Arkası ise karanlık bedene bakan tarafıdır. Bundan maksat da hayvanlar suretindeki karanlıklara döndürülmektir. “Derhal yok olmayı isteyecektir…” çünkü o anda ruhun helak edilişi vartasında ve bedenin azap çekmesi halinde olacaktır. “Alevli ateşe girecektir…” tabiat uçurumlarında eser ateşinin alevine atılacaktır. “Zira o, ailesi içinde şımarmıştı…” Çünkü o, bol nimetlerden dolayı ailesinin yanında pek mutlu ve sevinçli görünerek şımarmıştı. Bu nimetler, onu nimetleri verenden perdelemişti. Rabbine ya da ölümden sonra diriliş suretiyle yeni bir hayata döndürülmeyeceğini sanıyordu. Çünkü “yaşıyoruz, ölüyoruz… bizi zamandan başka bir şey helak etmez…” şeklinde bir inanca sahipti. “Oysa…” kesinlikle Rabbine döndürülecektir. “Gerçekten Rabbi onu görüyordu…” dolayısıyla durumuna göre onun hak ettiği karşılığı kesin olarak verecektir. 16-Şafağa yemin ederim, 17-Geceye ve toplayıp taşıdığı şeye, 18-Dolunay olan Ay’a,

İNŞİKÂK SURESİ • 1429

19-Mutlaka siz halden hale bürünürsünüz. “Şafağa…yemin ederim ki…” Nefis karanlığıyla karışık beden ufkunda batıp perdelendikten sonra insani fıtratta kalan nur kalıntısına yemin ederim. Yüce Allah buna yemin ederek büyük bir değer veriyor. Çünkü kemalleri kazanması, kemal derecelerinde yükselmesi mümkündür. “Geceye…” beden karanlığı gecesine, ilim ve faziletler kazanmayı, makamlarda yükselmeyi, bağışlara ve kemalata nail olmayı mümkün kılan kuvvetler, aletler ve istidatlar olarak içinde barındırdıklarına… “…Aya…” nefis tutulmasından beri olan kalp ayına “dolunay olmuş” haline, yani derlenmiş, nuru tamamlanmış ve kemale ermiş haline yemin ederim ki “halden hale geçersiniz…” mertebe ve tabakalardan geçerek başka mertebelere ulaşırsınız. Ölümden sonra, diriliş ve yeniden hayat bulma gibi mertebelere uğrarsınız. 20-Böyle iken onlar acaba neden iman etmezler? 21Onlar kendilerine Kur’an okununca secde etmiyorlar? 22-Aksine o kafir olanlar yalanlıyorlar, 23-Halbuki, Allah onların gizlediği şeyleri çok iyi bilir. “Böyle iken onlar acaba neden iman etmezler?” neden ona inanmazlar? “Onlar kendilerine Kur’an okununca…” bu aşamaları ve mertebeleri hatırlatan Kur’an kendilerine okununca boyun eğmezler, kabul etmezler. “Aksine…” Hak’tan perdelenenler, kaçınılmaz olarak dinden de perdelenirler. “Halbuki, Allah onların gizlediği şeyleri çok iyi bilir…” nefis kaplarında ve içlerinde sakladıkları bozuk akideleri ve fasık heyetleri çok iyi bilir. 24-Artık onlara acı azabı müjdele! 25-Yalnız iman edenler, salih amel işleyenler onlar için kesintisiz bir mükâfat vardır. “Onlara acı azabı müjdele!” en son noktaya kadar elem verici eser ateşlerinde ve nurlardan mahrumiyet azabında kalacaklarını müjdele! Fakat “iman edenler…” kalplerini nefsin sıfatlarının kirinden berraklaştırıp temizlemek suretiyle ilmi olarak inananlar “salih amel işleyenler” faziletler kazananlar “onlar için…bir mükâfat vardır.” nefis ve kalp cennetinde sıfat eserlerinden oluşan bir sevap vardır. Bu sevap kesintisizdir. Çünkü oluş ve bozuluştan beridir, maddilikten uzaktır. Yüce Allah, doğrusunu herkesten daha iyi bilir.

1430 • TEFSİRİ KEBİR / TE’VİLÂT

BÜRÛC SURESİ • 1431

BÜRÛC SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-And olsun o burçlara sahip sema’ya, 2-Geleceği bildirilmiş olan o güne, 3-Tanıklık edene, tanıklık edilene, “Burçlara sahip sema’ya…” Yükseliş itibariyle makamları ve dereceleri bulunan insani ruha, “geleceği bildirilmiş olan o güne…” insani ruhun, zati tevhidi keşfetme olarak belirginleşen son derecesi olan büyük kıyamete, “tanıklık edene…” cem aynında zati müşahedelere şahid olup tanık olana, “tanıklık edilene…” şahidlik edilene.. teklik zatına “And olsun”… ifadenin nekre/belirsiz olarak kullanılmış olması tazim içindir. Yani, Allah’tan başka kimsenin bilmediği, kendisinde fena bulduğu, aynı ve eseri fenaya erdiği için O’ndan başka kimsenin değerini bilmediği tanıklık edene and olsun. Böyle iken tanıklık edileni de O’ndan başka hiç kimse bilemez. Nasıl bilsin ki?… Ömrüme and olsun, tanıklık edilen, tanıklık edenin aynısıdır. Sadece izafi olarak bir fark belirmektedir. 4-Öldürüldü… Hendeğe atılanlar, öldürüldüler. 5-Ateşle (nar’la) dolu, 6-Hani onlar da başlarına oturmuşlardı.. 7-Ve müminlere yapmakta oldukları işkenceyi seyrediyorlardı, şahidlik ediyorlardı. Yeminin cevabı hazfedilmiştir. “…Öldürüldü…” ifadesi buna delalet etmektedir. Yani, kesinlikle perdelendiler veya lanete uğradılar. “Hendeğe atılanlar öldürüldüler…” yani, nefsin sıfatlarıyla perdelenen bedenliler, beden arzı çukurlarında ve hendeklerinde lanetlendiler, “Ateşle dolu…” nar’la dolu hendeklerde. Hendeklerden, onu da

1432 • TEFSİRİ KEBİR / TE’VİLÂT

müştemil bedel konumundadır bu ifade. Çünkü hendeğin ayrılmaz özelliğidir. Bundan maksat da, ehlini şehvet ve temennilerle yakan eser tabiatıdır. “Onlar da başlarına…” bu ateşin başında “ oturmuşlardı…” başında bekliyor, ayrılmıyorlardı. Kutsi fezadan nefes almak, İlahi nefhanın esenliğini tatmak için oradan gitmiyorlardı. “Müminlere yapmakta oldukları işkenceyi…” , keşif ve ayan ehli muvahhitlerin çektikleri eziyeti, tahkiri, alayı ve küçümsemeyi “seyrediyorlardı.” bu hususta birbirlerine tanıklık “şahidlik” ediyorlardı. 8-Onlardan, sırf aziz ve hamid olan Allah’a iman ettikleri için intikam aldılar, 9-Göklerin (semavatın) ve yerin (arzın) mülkü O’nundur. Allah, her şeye Şahid’dir. “Onlardan, sırf…intikam aldılar…” müminlerin sadece bir şeylerini inkâr ettiler. O da “Aziz… olan Allah’a” , düşmanlarına karşı kahrı ve intikamıyla, perdeleme ve yoksun bırakmakla galip gelen “ve Hamid” olan, dostlarına hidayet ve yakin vererek onlara nimet bahşeden Allah’a inanmalarıydı. “Göklerin (Semavatın) ve yerin (arzın) mülkü Onundur…” bu ikisi aracılığıyla bedbahtlardan perdelenir ve bu ikisinde dostlarına tecelli eder. “Allah her şeyi görür…” hazırdır ve “Şahid’dir” her zerrede dostlarına tecelli eder. İman edenin inanması, inkâr edenin de inkâr etmesi bu yüzdendir. 10-Şüphesiz inanmış erkeklerle inanmış kadınlara işkence edenler, sonra da tevbe etmeyenler var ya onlar için cehennem azabı ve yanma cezası vardır. 11-Muhakkak ki iman edenler ve salih amel işleyenler için zemininden nehirler akan cennetler vardır. İşte büyük kurtuluş budur. “Şüphesiz…” perdelenmişler “ inanmış erkeklerle inanmış kadınlara işkence edenler…” müşahede ehlinin kalplerini ve nefislerini inkâr ve küçümseme ile fitneye maruz bırakanlar, “sonra tevbe etmeyenler…” perdelenmişlik halinde kalmaya devam edip hakikâti göremedikleri için dönemeyenler…işte onlar için “cehennem azabı…vardır.” süfli tabiat ateşinin tesir etmesinden oluşan azap vardır. “Ve yanma cezası vardır…” eser ateşinin üstünde bulunan sıfat ateşinin yakıcı kahrında oluşan bir azap da göreceklerdir. Bunun nedeni, bedenin harap olması sırasında kutsi âlemdeki sıfat nurlarına özlem duymaları, buna karşılık yoksun bırakılıp Hakk’ın kahrıyla kovularak her iki ateşte azap çekmeleridir.

BÜRÛC SURESİ • 1433

“İman edenler…” ayni ve hakiki imanla inananlar ve “salih ameller işleyenler…” istikamet makamında, halkın tekamülü ve nizamın kontrolünü gerektiren İlahi fiilleri işleyenlere “…cennetler vardır…” üç cennet ödül olarak onlara verilir. “Zemininde…akar…” fiil, sıfat ve zat ilimlerinden ve tecellilerinin hükümlerinden ırmaklar… “İşte büyük kurtuluş budur…” kendisinden daha büyük kurtuluş bulunmayan tam ve eksiksiz kurtuluştur. 12-Şüphesiz Rabbinin yakalaması çok şiddetlidir. 13-Muhakkak O, ilk olarak ibda eden sonra da (izhar) geri getirendir. 14-O, Ğafurdur (çok bağışlayandır) ve Vedud’dur (çok sevendir.) 15-Arşın sahibidir, Mecîd’dir (çok yücedir.) 16-Dilediği (irade ettiği) şeyleri mutlaka yapandır. “Şüphesiz Rabbinin yakalaması…” hakiki kahrıyla yakalayıp yok etmesi “çok şiddetlidir.” geride bir varlık ve eser bırakmaz. “…O, ilk olarak…” kıskıvrak yakalamayı gerçekleştiren (ibda) edendir. “Sonra geri getiren (izhar) edendir…” sonra onu tekrarlar. İlk olarak fiilleri yok etmekle başlatır yakalamayı, ardından sıfatları ve sonra zatı yok etmekle tekrarlar. “O, Ğafurdur”.. çok bağışlayandır; sevenlerin (muhip) varlık günahlarını ve kalıntılarını nuruyla örter. “Vedud’dur”, çok sevendir; muhipleri sever. Onları katına ulaştırır, onlara nimetler verir ve riyazetsiz olarak kemalatını onlara ikram eder. “ …Arşın sahibidir…” ariflerden muhiplerinin kalplerinin arşını istiva etmiştir. ”Yücedir…” azamet sahibidir, cemal ve celal gibi kemal sıfatlarıyla tecelli edendir. “Dilediği (irade ettiği) şeyleri mutlaka yapandır…” istikamet sahibi oldukları için, dilediği şeyleri onların mazharlarında gerçekleştirir. Böylece fiillerinde O’nun iradesini irade ederler. Ya da münkirler gibi kimseleri; celaliyle perdeler. Arifler gibi kimselere de; cemaliyle tecelli eder. 17-O orduların haberi sana geldi mi? 18-Firavun ve Semud’un.

1434 • TEFSİRİ KEBİR / TE’VİLÂT

“…Haberi sana geldi mi?…” Firavun ve onun dinine mensup kimseler gibi benlikle veya Semud ve benzerleri gibi eser ve ağyarla perdelenenlerin haberi sana geldi mi? 19Doğrusu inkârcılar (kafirler) yalanlayıp dururlar. 20-Allah onları arkalarından kuşatmıştır. 21-Hakikâtte O, bir Kur’an’dır şereflidir. 22-Levh-i mahfuz’dadır. “Doğrusu inkârcılar…” hangi makamda ve hangi şeyle olursa olsun mutlak olarak perdelenenler “yalanlayıp dururlar…” kendi hallerinin yanında durdukları için Hak ehlini yalanlarlar. “Allah onları arkalarından…” hallerinin ve perdelerinin ötesinden “kuşatmıştır…” Her şeyi kuşatır. Onlar ise, Allah’ı müşahede ettikleriyle sınırlandırdılar da O’nun her şeyi kuşattığını müşahede etmediler. Bu yüzden inkâr ettiler. “Hakikâtte o…” bu ilim “Kur’an’dır…” bütün ilimleri kapsamıştır. “Şereflidir…” azametinden ve kuşatıcılığından dolayı yüksek bir şerefe sahiptir. “Levh…”tedir. Yani Muhammedi kalptedir. Bu levh “mahfuz..” dur. Değişimden, başkalaşımdan, şeytanların tahayyül ve tezvir amaçlı telkinlerinden korunmuştur. Bu tevil, “geleceği bildirilmiş gün” ün, büyük kıyamet olarak anlaşılması durumunda geçerlidir. Fakat küçük kıyamet olarak tevil edilirse, bu takdirde bedenleri bulunan ruha yemin ederim, şeklinde bir anlam elde edilmiş olur. Çünkü bedenler veya duyular ruhlara göre burçlar konumundadır. Güvercinler burçlardan çıktığı gibi ruhlar da onlardan çıkarlar. İlmine ve “tanıklık edene” yemin ederim. Yeminin cevabı ise, bedenliler elbette helak olacaklardır, şeklindedir. “…Hendeğe atılanlar öldürüldü…” beden hendeğinden ayrılmayan nefsani kuvvetler helak edildi. Hani onlar bedenin başında durup bekliyorlardı ve ruhani kuvvetler müminlerine yaptıklarına, onları istila edişlerine, onları şerefli maksatlarından ve nefsani kemalatlarına ulaşmaktan alıkoymalarına, hevalarının ve şehvetlerinin kölesi haline getirişlerine hal dilleriyle şahitlik ediyorlardı. Bu perdelenmiş kuvvetler,

BÜRÛC SURESİ • 1435

ruhanilerin manevi kemalatlarından sadece “nerede”likten ve cihetten mücerret, perdelenmişlere kahrıyla galip gelen, övgüye layık, hidayete erenlere hidayet vermekle nimet bahşeden, gökler ve yer mülkünün perdesinin arkasında gizlenen, her şeyde zahir olup her şeyi gören Allah’a iman edişlerini inkâr ettiler. İstila, akıl müminlerini ve nefis müminelerini istihdam etmekle fitneye duçar olan, sonra da riyazet, faziletli melekeler edinmek ve onlara boyun eğmek suretiyle yaptıklarından dönmeyen bu kuvvetler için tabiat eserleri cehenneminin azabı vardır. Bunun yanında, alışkanlıklardan yoksun kalmakla birlikte onlara özlem duymanın yakıcı cezası vardır. İlmi imanla inanan ve erdemlerden ve övgüye değer ahlaktan oluşan salih ameller işleyen ruhaniler için fiil ve sıfat cennetleri, yani nefis ve kalp cennetleri vardır. Kurtuluş budur işte. Yani ateşten kurtuluş ve ilk hale oranla daha büyük olan maksada eriş budur. “Şüphesiz, Rabbinin yakalaması…” perdelenmişleri helak etmek ve şiddetli azaba uğratmak suretiyle yakalaması şiddetlidir. Onları ilk olarak yaratan, helak eden, sonra onları tekrar diriltip azaba uğratan O’dur. O, tevbe eden ruhanilerden mümin kimseleri bağışlar, rahmetinin nuruyla onların kötülük heyetlerinden oluşan günahlarını örter. Ezeli muhabbetle onları sever ve üzerlerine kemalat ve faziletler indirmek suretiyle onlara ikramda bulunur. Kalbe istiva eden Arş’ın sahibidir. Uludur, bütün kuvvetleri nuruyla aydınlatır. Dilediğini yapandır. Mazharların mülkü üzerinde kalplere fiilleriyle tecelli eder. Böylece, fiil tevhidinde fena bulmak suretiyle tevekkül makamı sahih olur. Allah, doğrusunu herkesten daha iyi bilir.

1436 • TEFSİRİ KEBİR / TE’VİLÂT

TÂRIK SURESİ • 1437

TÂRIK SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Sema’ya ve Tarık’a (sabah yıldızına) yemin ederim. 2-Bilir misin Tarık’ı? 3-Delip geçen parlayan yıldızdır. “Sema’ya ve Tarık’a (sabah yıldızına) yemin ederim.” İnsani ruha ve nefsin zulmeti içinde zuhur eden akla yemin ederim. Akıl, nefsin karanlığını delen, içine nüfuz eden bir yıldızdır. Ki onun nuruyla etraf görülür ve doğru yol izlenir. Nitekim, bir ayette şöyle buyrulmuştur: “Onlar, yıldızlarla da yollarını doğrulturlar…” (Nahl, 16) 4-Hiç kimse yoktur ki üzerinde bir koruyucu, bir denetleyici bulunmasın 5-İnsan neden yaratıldığına bir baksın! 6-Fışkırarak atılan bir sudan yaratıldı. 7-Bel ve ğöğüs kemiklerinin arasından çıkar. 8-Muhakkak ki O, onu döndürmeye elbet Kadîr’dir. “Hiç kimse yoktur ki üzerinde bir koruyucu, bir denetleyici bulunmasın.” Herkesin üzerinde ona egemen olan, onu koruyup denetleyen biri vardır ve o da yüce Allah’tır. Eğer ayette geçen “nefis” kelimesiyle genel anlamda nefis kastedilirse, yukarıdaki tevil geçerlidir. Ama kastedilen, hayvani kuvvet ıstılahıyla ifade edilen nefis ise, bu takdirde onun koruyucusu ve denetleyicisi insani ruhtur. “O…” yani, yüce Allah, insani ilk yaratılışta var ettiği gibi, ikinci yaratışla yeniden hayata döndürmeye de elbette Kadir’dir. 9-Gizlenenlerin ortaya döküldüğü günde, gizliler bilinir. 10-Artık insan için bir güç ve bir yardımcı da yoktur.

1438 • TEFSİRİ KEBİR / TE’VİLÂT

“Gizlenenlerin ortaya döküldüğü günde…” bütün gizliliklerin zahir olduğu, bedenlerden ayrılmak suretiyle vicdanlardaki bütün sırların bilindiği, için dışa vurduğu günde “ insan için bir güç…yoktur.” Allah’ın kudretine karşı koyacak bir gücü yoktur. “Bir yardımcı…” da yoktur. Onu savunacak, savunmada ona yardımcı olacak bir kimse de yoktur. 11-And olsun dönüş sahibi olan sema’ya… 12-Yarılan arz’a. 13-Muhakkak O, ayıran bir sözdür (kavl-i fasl’dır ). 14-O, asla bir şaka değildir. 15-Şüphesiz onlar bir tuzak kuruyorlar. 16-Ben de bir tuzak kuruyorum. 17-Bu sebepden o kafirlere muhlet ver, onlara az bir zaman tanı. “Dönüş sahibi olan sema’ya…” Yani, ikinci hayatta geri dönen ruha, “arz’a…” bedene “yarılan…” ruhun çıkması esnasında ondan ayrılmak suretiyle yarılan veya ruhla bütünleştiği esnada yarılan “arz’a” yere yemin ederim. “O…” yani, Kur’an “ayıran bir sözdür…” Hak ile batılı birbirinden ayırandır, açıklayandır. Yani Kur’ani akıl iken furkani akıl olarak zuhur etmiştir. “O, asla bir şaka değildir.” Fıtratta aslı, kalpte anlamı bulunmayan sözlü bir şaka değildir. Allah kudret sahibidir ve Allah doğrusunu herkesten daha iyi bilir.

A’LÂ SURESİ • 1439

A’LÂ SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Rabbinin en yüce (a’la) adını tesbih et. “Rabbinin en (a’la) yüce adını tesbih et…” bütün sıfatlarla birlikte zatından ibaret olan en yüce ve en büyük ismini tesbih et. Yani, zatını Hak’tan başka her şeyden arınmak, başkasından sarfınazar etmek suretiyle tenzih et! Subhan Rabbiyel A’la. Ki zatında bütün Hakkani kemalat zuhur etsin. Bu, fena makamında Resulullah’a (s.a.v) has bir tesbihtir. Çünkü bütün İlahi sıfatları kabul eden eksiksiz istidat sadece Resulullah’a (s.a.v) hastır. Dolayısıyla Resulullah’ın (s.a.v) zatı, kemale erdiği esnada en yüce isimdir. Nitekim her şeyin kendine has bir tesbihi vardır ve onunla Rabbinin isimlerinden özel birini tesbih eder. 2-O, yaratan tesviye edendir. 3-Ve O, takdir etti yol gösterdi (hidayet etti). 4-Ve O, yeşil otu çıkaran, 5-Sonra onu kapkara bir sel artığına çeviren “Yaratan…” senin zahiri varlığını inşa eden “düzene koyan…” bünyeni dengeli yapan seni tesviye edendir. Bu dengeli bünyenin özel mizacı sayesinde bütün kemalatı alacak istidada sahip eksiksiz ruhu kabul etmişsin. “Takdir eden…” senin içinde nevi eksiksiz kemalatı takdir edendir. “Yol gösteren…” tezkiye ve arınma ile kemalatı ortaya koymanın, izhar etmenin, fiile çıkarmanın yolunu “hidayeti” gösterendir.

1440 • TEFSİRİ KEBİR / TE’VİLÂT

“Yeşil otu çıkaran…” dünya hayatının süslerini, menfaatlerini, yiyeceklerini ve içeceklerini ortaya çıkarandır. Çünkü bunlar, hayvani nefsin merası, kuvvet hayvanlarının otlağı konumundadır. “Sonra onu kapkara bir sel artığına çeviren…” çabuk yok olan, ortadan kalkması an meselesi olan bir özelliğe sahip kılmıştır. Çürüyüp kararan, bu yüzden kimsenin dönüp bakmadığı kuru yaprak ve çöp yığını haline getirendir. O halde bunlarla meşgul olma. Yoksa seni, zatını tenzih ve tecrit etmekten ibaret özel tesbihinden alıkoyarlar. Bu durumda senin içinde takdir edilen kemalatından perdelenirsin. Gözlerini zatından alıp bunlara bakma. Bunlar fanidir. Senin kemalin ise ebediyen yok olmayandır, bakidir. 6-Sana okutacağız da unutmayacaksın. 7-Maşaallah (Allah’ın dilediği) hariç. Şüphesiz Allah, açığı ve gizleneni bilir. “Sana okutacağız…” istidadının kitabını okuyan biri kılacağız seni. İstidadının kitabı ise, hakikâtleri cami Kur’an’dan kaynaklanan Kur’ani akıldır. Sana okutacağız ve sen hatırlayacaksın, hiçbir zaman unutmayacaksın. “Maşaallah…” Allah’ın dilediği hariç, sana unutturup aklından çıkarırsa bir şeyi, seni makam-ı Mahmud’da dirilttiği zaman, onu senin için saklandığını görürsün. “Şüphesiz Allah, açığı…bilir.” sende zuhur eden kemalatı bilir. “ve gizleneni bilir…” henüz fiile geçmemiş, potansiyel halindeki kemalatı bilir. 8-Biz seni en kolaya muvaffak (müyesser) kılacağız. 9-O halde eğer öğüt fayda verirse öğüt ver. 10-Eğer öğüt fayda verirse korkan (haşyet duyan), öğütten yararlanacak “Seni en kolaya muvaffak kılacağız…” seni en kolay yola ulaşma hususunda başarılı kılacağız. Yani, Allah’a giden yolların en kolayı olan hoşgörülü, kolaylaştırıcı şeriat yoluna ulaştıracağız. Bu ifade “sana okutacağız.” cümlesine atfedilmiştir. Yani, seni, eksiksiz ilmi ve ameli kemalle, eksiksiz kemalin de üstünde olan bir tekmille, yani erişilmez hikmet ve kâmil kudretle kemale erdireceğiz.

A’LÂ SURESİ • 1441

“O halde eğer öğüt fayda verirse öğüt ver.” Halkı, eğer hatırlatma ve öğüdü kabul etme istidadına sahip kabiliyetli kimseler iseler, davet ederek kemale erdir. Bu takdirde onlara faydası olur. Yani davet, genel olsa da bütün halka faydalı olmaz. Bilakis, davetin faydalı olması istidat sahibi olma şartına bağlıdır. İstidadı olan, hatırlatma ve öğüdü kabul eder, ondan yararlanır. İstidadı olmayan ise asla faydalanmaz. Bu mesele “eğer öğüt fayda verirse…” ifadesinde mücmel olarak ele alınıyor, sonra “Haşyet sahibi” yani korkan, öğütten yararlanacak…” ifadesinde mesele tafsili olarak sunuluyor. Yani kalbi yumuşak, fıtratı sağlam, öğüdü kabul edecek istidadı bulunan kimse düşünür, öğüt alır, yararlanır ve kalbi nurani ve saf olduğu için ondan etkilenir. 11-Kötü kimse ise öğütten kaçınır, uzaklaşır. 12-O en büyük ateşe girecektir. 13-Sonra o ateşte ölmez, yaşamaz da. “Kötü kimse ise öğütten kaçınır…” Rabbinden perdelenmiş, istidadı olmayan, kalbi katı, duyarsız, ayrıca önceden istidat sahibi olup istidadı yok olan ve nefsinin sıfatlarının karanlığıyla perdelenen kimseden daha bedbaht olan kişi ise, öğütten kaçınır. “En büyük ateşe girecektir…” Şirk koşmak suretiyle Rab’den perdelenme ve başkasının yanında durup öteye geçmeme ateşi. Sıfat makamında gazap ateşi, fiil makamında azap ateşi ve dört yerde, yani mülk, melekut, ceberut ve lahut huzuru şeklindeki dört konumda eser cehennemi ateşinde ebediyete kadar kalacaklardır. Ne büyük bir ateştir bu! Fakat nefis sıfatlarının karanlığıyla perdelenen kişi, sadece eser ateşine atılır. “Sonra o ateşte ölmez…” çünkü tamamen yok olması imkânsızdır. “Yaşamaz da…” ruhani olarak helak olduğu için de hakiki bir hayatı olmaz. Yani, daima ve ebediyete kadar azap görür de hep ölmeyi temenni eder. Yanıp helak olduğu her seferinde hayata döndürülür ve yeniden azap görür. Ne mutlak olarak ölür ne de mutlak olarak yaşar. 14-Temizlenen gerçekten kurtuluşa ermiştir. 15-Ve Rabbinin adını anan, salat (kulluk) eden. “Temizlenen…kurtuluşa ermiştir.” Kurtulmuştur, istidadını elde ettikten sonra nefsinin sıfatlarından ve bedeninin karanlıklarından temizlenme başarısını göstermiştir.

1442 • TEFSİRİ KEBİR / TE’VİLÂT

“Rabbinin adını anan…” Allah’ın kendisini terbiye ederken tecelli ettiği, kemalatını bahşettiği ve istidadının diliyle istekte bulunduğu özel ismini anan kimse kurtulmuştur. Cahil kimse açısından Alim ismi, dalalette olan kimse açısından Hadi ismi ve günahkâr kimse açısından Ğaffar ismi bu konumdadır. Aslında bu isim zatın aynıdır, ama kişi, eserler, heyetler, nefsin sıfatları ve sair karanlıklarla perdelendiği için bundan gafildir. Nitekim şöyle buyrulmuştur: “Allah’ı unuttular. Bu yüzden Allah da onlara kendilerini unutturdu.” (Haşr, 19) Allah’ın ismini anmak ise, O’nu bilmek, O’na mahsus kemalini, Rabbani teyit ve İlahi tevfikle talep etmek anlamındadır. “O’na kulluk eden…” bu özel isimle kendisine tecelli eden mabudu olan Hakk’a kulluk sunan (salat) eden kimse kurtulmuştur. Çünkü o, kendisi için takdir edilen kemali gördükten sonra Rabbinin bu isimle tanımıştır. 16-Fakat siz dünya hayatını tercih ediyorsunuz.. 17-Halbuki ahiret daha hayırlı ve daha kalıcıdır. “Fakat siz…dünya hayatını tercih ediyorsunuz.” Yani, bu ismi anmayı ve Rabbe kulluk sunmayı unutuyor ve maddi hayat ve güzellikleriyle, çekici süsleriyle O’ndan perdeleniyorsunuz. Çünkü arınmıyorsunuz. Sevgi hususunda dünya hayatını, daha üstün, “daha hayırlı ve daha kalıcı” olan hakiki ve daimi hayat olan “ahiret” ruhani hayata tercih ediyorsunuz 18-Muhakkak bu kitaplardadır. 19-İbrahim’in ve Musa’nın sahifelerinde. “Muhakkak bu…” istidat sahibinin öğütten faydalanması, istidadı olmayanın yararlanmaması, en büyük ateşle azap görmesi, arınma ve tezkiye ehli istidat sahiplerinin kurtulması, bunlardan maddi hayatı tercih edenlerin de helak olması şeklindeki anlam “…kitaplardadır…” eski, değiştirilmekten, tebdil edilmekten münezzeh, Allah katında mücerret nurani levhlerde korunan, adı geçen iki Nebinin (İbrahim ve Musa) muttali oldukları ve bu ikisinin mazharında zuhur etmek suretiyle üzerlerine inen sahifelerdedir. Vesselam. Allah doğrusunu herkesten daha iyi bilir.

GÂŞİYE SURESİ • 1443

GÂŞİYE SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Sana Ğaşiye’nin (dehşeti her şeyi kaplayanın) haberi geldi mi? “Dehşeti her şeyi kaplayan…” şiddetiyle insanları bürüyen “Ğaşiye” büyük felaket. Yani, zatları bürüyüp zati tecelli nuruyla yok eden büyük kıyamet. Öyle bir gün ki, bu kıyamet bürüdüğünü bürüdüğünde, insanlar “bedbahtlar” ve “mutlular” diye iki kısma ayrılarak belirirler. Ya da aklı, ölüm sekeratıyla bürüyen, dehşetiyle bürüdüğü kimseleri saran küçük kıyamettir ki, o gün, insanları bürüdüğünde, onların bedbahtlar ve mutlular olarak iki kısma ayrılmış halde belirmelerini sağlar. 2-O gün birtakım yüzler zelildir. 3-Durmadan çalışır, yorulur. “O gün birtakım yüzler…” zatlar “ zelildir…” zelildir, korkuya kapılmıştır. “Durmadan çalışır, yorulur.” sürekli olarak zor ve yorucu işler yapar. Cehennem çukurlarına baş aşağı yuvarlanmak, cehennem tümseklerini tırmanmak, amellerinin eserlerinden olan suret meşakkâtlerini, yorucu ve ağır heyetleri taşımak gibi. Ya da zebaniler, onları, dünyada alıştıkları türden ağır ve utanç verici işlerde çalıştırırlar. Böylece yorulmaktan ve azap çekmekten öte bir menfaat elde etmeden yorulurlar. 4-Kızgın ateşe girerler. 5-Onlara kaynar su pınarından içirilir “ …Ateşe girerler…” tabiat eserleri ateşlerinden “kızgın” dünyada işledikleri amellere uygun olarak eziyet eden ve elem veren bir “nar’a” ateşe atılırlar maruz kalırlar. Ve orada “Onlara kaynar su pınarından içirilir.” meşrepleri olan cehli mürekkep ve eziyet verici fasit itikat pınarından içirilir.

1444 • TEFSİRİ KEBİR / TE’VİLÂT

6-Onlar için kuru dikenden başka yemek yoktur. 7-O ise beslemez, açlığı gidermez. “Onlar için kuru dikenden başka yemek yoktur.” Tek gıdaları şüpheler ile hiçbir yarar sağlamayan, bilakis rahatsızlık veren demagoji, ihtilaf, safsata gibi ilimlerdir. “O ise beslemez…” nefse güç vermez, “açlığı gidermez…” nefsin isteğini, hırsın bilme ve araştırma dürtüsünü tatmin etmez. Bedbahtlardan bazı kimselerin zehirli, kuru diken şeklindeki yiyecekleri suretinde haşredilmeleri de mümkündür. Bazılarının zakkum dikeni, bazılarının da irin suretinde haşredilmeleri gibi. 8-O gün birtakım yüzler vardır ki, mutludurlar. 9-Çabalarından hoşnut olmuşlardır 10-Yüce bir cennettedirler. 11-Orada boş bir söz işitmezler. 12-Orada devamlı akan bir pınar vardır. “ O gün birtakım yüzler vardır ki, mutludurlar…” tecerrüt ettikleri için yüzlerinde nimetin parlaklığı, letafeti ve nuraniliği zuhur eder. “Çabalarından…” amellerinden, iyilik ve faziletler kazanma yolunda ve Allah’ta seyir tarikinde sergiledikleri cehdlerinden “hoşnut olmuşlardır…” şükrederler. Pişmanlık duymazlar, hasret çekmezler ve öncekiler gibi yaptıklarından tecerrüt etmezler. “…Bir cennettedirler…” sıfat cennetlerinden bir cennette ve kutsi huzurdadırlar. “Yüce…” kadri yüksek, yeri ulu bir cennette. “ Orada boş bir söz işitmezler…” Çünkü oradakilerin sözleri hikmet, marifet, tesbih ve hamd etmeden ibarettir. “Orada devamlı akan bir pınar…vardır.” irfan, zevk, keşif, vecd ve tevhid ilimleri suyunu akıtan pınarlardan bir pınar vardır. 13-Orada yükseltilmiş tahtlar vardır. 14-Konulmuş kadehler, 15-Sıra sıra dizilmiş yastıklar, 16-Ve serilmiş halılar.

GÂŞİYE SURESİ • 1445

“Orada yükseltilmiş tahtlar…” İlahi isimlerin mertebelerinden tahtlar vardır. Bunlara ulaşmanın şartı ise, İlahi sıfatlarla sıfatlanmaktır. Değerleri ise cismani mertebelerden çok üstündür. “…Kadehler…” sevgi şarabının kadehleri konumundaki mücerret zatların vasıf ve güzelliklerinden kadehler vardır. “Konulmuş” lardır. Çünkü bulundukları yerde halleri üzre sabittirler. “Yastıklar…” sıfat mertebelerinde makamlar ve oturaklar vardır. Çünkü her sıfatın, tecellisinin başından, nurlarının doğuşundan ve hal oluşundan tam vasıflanmaya, mülk ve makam oluşuna kadar ayak bastığı yerleri ve oturakları olur. Salik, buradaki nasibini istidadı oranında eksiksiz alınca, varabileceği en son noktaya varınca, dolayısıyla buradaki seyri tamamlanıp kendisinin mülkü haline gelince, buradaki makamı söz konusu koltuklara konulmuş bir yastık haline gelir ki, bu, o vasfın zat ile birlikte yeridir. “Sıra sıra dizilmiş…” tertip edilerek düzenlenmişlerdir. “…Halılar…” fiil tecellilerinden oluşmuş güzel haller ile dokunmuş serilmiş halılar vardır. Çünkü fiil makamları, sıfat makamlarının altındadırlar. Tevekkül makamının rıza makamının altında olması gibi. “serilmiş” lerdir. Altlarına serilmişlerdir. 17-Bakmazlar mı? Develere nasıl yaratılmış, 18-Ve sema’ya nasıl yükseltilmiş, 19-Ve dağlara, nasıl çakılmış, 20-Ve arz’a, nasıl yayılmış. “…Bakmazlar mı?” duyularla algılanan zahiri eserlere “sema’ya, dağlara, arz’a…” bakmazlar mı ki, ibret alsınlar, onları geçip vusul tecellisine ve sıfat tecellilerine varsınlar. 21-Öğüt ver! Zira sen ancak bir öğütçüsün. 22-Sen öğüt vericisin. Onların üzerinde bir zorba değilsin. 23-Ancak yüz çevirenler, küfredenler, 24-İşte öylesini Allah en büyük azap ile cezalandırır. “Öğüt ver…” bakarsın içlerinde istidat sahipleri olur da düşünür, öğüt alırlar. Merdivenleri çıkarak Hakk’ın katına yükseldiler. Ama, bu eserlerle perdelenip müessiri görmedikleri için yüz çevirenler bu yükselişi gerçekleştiremezler.

1446 • TEFSİRİ KEBİR / TE’VİLÂT

“İşte öylesini Allah en büyük azap ile cezalandırır.” Bu ise, A’la suresinde işaret edilen en büyük ateştir, ki varlığın her mertebesinde mutlak olarak perdelenmiş “küfreden” kimseler için hazırlanmıştır. “Sen öğüt vericisin. Onların üzerinde bir zorba değilsin.” ayetleri ara açıklama mahiyetindedir. Yani, senin görevin, hatırlatıp öğüt vermektir, galibiyet kurup ezmek değildir. Bu bakımdan, şu ayetlere benzer bir anlama sahiptir: “Sen sevdiğini hidayete erdiremezsin.” (Kasas, 56) “Sen onların üzerinde bir zorlayıcı değilsin.” (Kaf, 45) 25-Şüphesiz ki onların dönüşü sadece bizedir. 26-Sonra onların sorguya çekilmesi de sadece bize aittir. “Şüphesiz onların dönüşü sadece bizedir. Sonra onların sorguya çekilmesi de sadece bize aittir.” Sadece bize döneceklerdir, başkasına değil. Dolayısıyla biz, onları sorguya çekeriz ve en büyük azapla cezalandırırız. Çünkü kahredip galip gelme sadece bizim yetkimiz dahilindedir, senin değil.

FECR SURESİ • 1447

FECR SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Yemin ederim o fecr’e (şafağa), 2-On geceye, 3-Çift’e ve tek’e, Surenin başında, ruhun bedene taalluk edişinin tesirini gösterdiği ilk anda, ruhun nurunun bedende zuhur etmesinin başlangıcına yemin ediliyor. “On geceye…” ruhun bedene taalluk etmesiyle birlikte taayyün eden zahiri ve batıni on duyunun mahalline, kemalin ve kemal aletlerinin tahsil edilmesinin araçları oldukları için “yemin ederim”. “Çifte…” birleştikleri ve vuslatı mümkün kılacak şekilde insan varlığının tamamlandığı esnada ruha ve bedene yemin ederim. “Ve teke…” bedenden ayrıldığı zaman mücerret ruha yemin ederim. 4-Geçtiği an geceye, “Geçtiği an geceye…” ruhun tecerrüt etmesiyle birlikte ortadan kaybolup giden beden karanlığına yemin ederim. Buna göre, başlangıca ve sona yemin ediliyor. Ya da büyük kıyamete ve eserlerine yemin ediliyor. Yani, Hakk’ın nurunun doğuşunun ve nefis gecesine tesir edişinin başlangıcı olan “fecr’e”.. şafağa, İlahi nurun tecelli etmesi esnasında sakin olan, dinen, karanlık ve işlerini yapmaktan geri duran duyu gecelerine yemin ederim. Tam fenadan önce sıfat makamındaki müşahede hali esnasında tanıklık eden ve tanıklık edilenden ibaret çifte ve tam fenanın gerçekleştiği, ikiliğin ortadan kalktığı esnada teklik zatından ibaret tek’e yemin ederim. Ve geceye yemin ederim. Yani, varlık kalıntılarının

1448 • TEFSİRİ KEBİR / TE’VİLÂT

ortadan kaybolup zail olduğu zaman benlik karanlığına. Veya küçük kıyamete yemin ederim. Yani, battığı yerden doğan güneşin nurunun zuhur etmeye başladığı andan ibaret olan şafağa. On geceye yemin ederim. Yani, ölüm esnasında kararan ve karanlıklaşan duyulara. Çifte yemin ederim. Yani ruha ve bedene. Teke yemin ederim. Yani, bedenden ayrılıp tecerrüt eden ruha. Geçip giden geceye yemin ederim. Ölüm ile birlikte karanlığı ruhtan sıyrılan ve yok olan bedene yemin ederim. 5-İşte bunlarda akıl sahibi için yemin var değil mi? “İşte bunlarda akıl sahibi için yemin var değil mi?” bu soru, inkâr anlamındadır. Demek isteniyor ki, akıl sahibi bir kimse, bu şeylere yemin edilmesinin sebebini, yemin edilmek suretiyle yüceltilmelerinin gerekçesini, tek bir yemin çerçevesinde düzenlenip uyumluluklarının sergilenişinin hikmetini kavrar. Ne yazık ki dünya ehli olan kimselerin akılları, vehme bulandıkları için bu hakikâtleri kavrayamazlar. Yeminin cevabı da mahzuf olarak “perdelenmişler mutlaka azaba uğratılacaklardır.” şeklindedir. 6-Görmedin mi, Rabbin ne yaptı Ad kavmine? 7-Kuvvet sahibi İrem’e? 8-Ki beldeler arasında onun misli halk olunmamışdı? 9-Vadide kayaları oyan Semud’a! 10-Ve kazıklar sahibi Firavun’a, 11-Onlar beldeler arasında azgınlık etmişlerdi, 12-Onların içinde fesadı arttırmışlardı. 13-Bu yüzden Rabbin onların üzerine azab kamçısını indirdi. 14-Muhakkak Rabbin gözetlemededir. “Görmedin mi, Rabbin ne yaptı Ad kavmine?” ayetiyle başlayan ve “Muhakkak Rabbin gözetlemededir…” ayetine kadar devam eden ifadeler yeminin cevabına delalet etmektedir. Ya da soru, vurgulama anlamındadır. Yani, vehmin bulaşmasından beri saf akıl sahipleri bu gerçekleri kavrar. Yeminin cevabı da “perdelenmişlerin durumundan ibret alan akıl sahipleri mutlaka ödüllendirileceklerdir, başkaları değil” şeklindedir.

FECR SURESİ • 1449

15-İnsan var ya, Rabbi kendisini imtihan ettiğinde ona ikram edip de nimetlendirirse “Rabbim bana ikram etti, beni üstün kıldı..” der.. 16-Fakat Rabbi kendisini imtihan ettiğinde, “Rabbim beni alçaltıp zelil etti” der.. 17-Hayır! Yetime ikram etmiyorsunuz. 18-Yoksulları doyurmaya teşvik etmiyorsunuz. 19-Mirası tümden yiyorsunuz. 20-Malı da çok seviyorsunuz. “İnsan var ya, Rabbi kendisini imtihan ettiğinde…” yani, insanın, imanın gereği olarak şükür veya sabır makamında olması gerekir. Çünkü “ İman iki kısımdır: yarısı sabır, yarısı da şükürdür.” buyrulmuştur. Yüce Allah, insanı mutlaka imtihan eder. Ya nimet ve bollukla imtihan eder ki, bu durumda şükretmesi, yani, nimeti olması gereken yerlerde kullanması, örneğin yetimlere ikramda bulunması, miskinlere yedirmesi ve Allah rızasına yönelik başka alanlarda kullanması, ayrıca Allah’ın nimetine karşı nankörlük etmemesi, söz gelimi şımarmaması, övünerek “hak ettiğim ve Allah katında saygın bir yere sahip olduğum için bana ikramda bulundu” dememesi, yemede aşırıya, şımarıklığa kaçmaması, mal sevgisiyle perdelenip hak sahiplerine vermezlik etmemesi gerekir. Ya da fakirlikle ve rızkı daraltmakla imtihan eder. Bu durumda insanın sabretmesi, sızlanmaması, “Allah beni önemsemedi” dememesi gerekir. Çünkü bu, nimetin onu nimetleri verenden alıkoyması tehlikesinden beri olması şeklinde ona yönelik bir ikram olabilir. Fakirlik, dolayısıyla nimetlerle meşguliyet riskinin olmaması hali, onun için Hakk’a yönelmenin, nimete bağlanma ihtimali kalmadığı için Hakk’ın yolunda süluk etmenin vesilesi olabilir. Nitekim, bol nimete kavuşmuşluk da aşamalı olarak helake sürüklenmenin aracı olabilir. 21-Hayır!.. Arz (yeryüzü) döküldüğü parça parça edildiğinde, 22-Rabbin geldiği ve melekler saf saf dizildiği zaman, 23-O gün cehennem getirilir. O gün, insan yaptıklarını birer birer hatırlar, fakat ne faydası var! 24-Keşke hayatım için takdim etseydim, der.

1450 • TEFSİRİ KEBİR / TE’VİLÂT

25-Lakin o gün, O’nun azabı gibi kimse azab edemez. 26-O’nun bağladığı gibi bağlayamaz. “Yeryüzü (arz)…döküldüğü…” beden arzı ölümle birlikte “parça parça” dağılıp döküldüğü “Rabbin geldiği…” ruhun ayrılmasıyla birlikte beden perdesinden sıyrılanlara kahır suretinde zuhur ettiği “melekler saf saf dizildiği zaman.” semavi ve arz menşeli nefislerden oluşan ve mertebelerinde tertip edilmiş olan meleklerin, bedensel ilgilerle meşgul iken perdelendikleri için gafil olan bu kimselere azap etmek şeklinde zuhur ettiği zaman. “O gün cehennem getirilir.” Tabiat ateşi ortaya çıkar ve azap görecekler için hazırlanır. “ O gün insan yaptıklarını birer birer hatırlar.” dünyada inandığının aksine hatırlar. Nefsindeki heyeti, fıtratının gereklerinden oluşur. Çünkü yaratıcının kahır sıfatıyla, meleklerin de azap etme sıfatıyla zuhur etmeleri, ancak aynı zamanda kendi üzerinde zuhur eden münker ve nekir gibi şeylerin aksine inanan kimseler için olur. “Fakat…ne faydası var!” ne yarar sağlayacaktır bu hatırlatma! Çünkü benliğinde kökleşmiş inanç, bu hatırlatmayı engeller. 27-Ey huzura kavuşmuş (mutmaine) nefis! 28-Razıye, mardiyye olarak Rabbine dön! 29-Kullarım arasına katıl 30-Ve cennetime dahil ol! “ Ey huzura kavuşmuş nefis!” üzerine sekine inmiş, yakin nuruyla aydınlanmış, huzursuzluktan kurtulup Allah’ta sükunet bulmuş nefis! “…Rabbine dön.” Rıza halinde Rabbine rücu et. Sıfat kemalini tamamladıysan, burada durma, sıfat makamının kemali olan rıza halinde zata dön. Allah’tan razı olmak, ancak Allah’ın razı olmasından sonra olabilir. Nitekim, yüce Allah şöyle buyurmuştur: “Allah onlardan razı olmuştur, onlar da O’ndan razı olmuşlardır.” (Maide, 119) “Kullarım arasına katıl…” zati tevhid ehlinden olup bana has olan kullarım zümresine katıl. “Ve cennetime dahil ol!” bana has olan cennetime, yani, zat cennetine gir. Bu ayetin orijinali “ fi abdi=kuluma katıl” ve “fi cesedi abdi=kulumun bedenine gir” şeklinde de okunmuştur. Yani, ölümden sonra diriliş ve ruhların bedenlere geri döndürülmesi halinde kulumun bedenine gir! Allah, doğrusunu herkesten daha iyi bilir.

BELED SURESİ • 1451

BELED SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Yemin ederim şu belde’ye. 2-Ki sen bu beldedesin 3-Babaya ve ondan meydana gelen çocuğa yemin ederim. Surenin başında belde-i haram’a yemin ediliyor. Burası, Resulullah’ın (s.a.v) konuk olduğu en yüce ufuk olan kutsi belde ve mukaddes vadidir. “Ki sen bu beldedesin.” Bu beldede serbestsin, dilediğini yaparsın. Nefsin sıfatlarından ve adetlerden oluşan bağlarla kayıtlı değilsin. “Babaya ve ondan meydana gelen çocuğa yemin ederim…” yani, insani nefislerin hakiki babası olan kutsi ruha. İsa’nın (a.s) dediği gibi: “Ben, benim ve sizin semavi babamıza gidiyorum.” “ Semavi babanıza benzeyiniz.” Ve kutsi ruhun çocuğu olan senin nefsine. Diğer bir ifadeyle: Kutsi ruha ve senin nefs-i natıkana yemin ederim. 4-Andolsun ki biz insanı meşakkâtler içinde yarattık. “Biz insanı…içinde yarattık.” zorluklar, nefsinden ve hevasından kaynaklanan “meşakkâtler” içinde yarattık. Veya iç hastalıklar, kalp fesadı ve perdenin kabalığı içinde yarattık. Çünkü “kebed” kelimesi, sözlükte ciğerin kabalığı anlamına gelir. Ciğer ise, tabii kuvvetin kaynağıdır. Ciğerin fesadı, kalbin perdesi ve fesadı bu kuvvetten ileri gelir. Böylece ciğerin kabalığı ifadesi, kalbin perdesinin kalınlığından ve cehalet hastalığından istiare olarak kullanılmıştır. 5-İnsan hiç kimsenin kendisine güç yetiremeyeceğini mi sanıyor? 6-Pek çok mal harcadım, diyor. 7-Kimse onu görmedi mi sanıyor?

1452 • TEFSİRİ KEBİR / TE’VİLÂT

“İnsan…” perdesi alabildiğine kalın ve kalbi de tabiatla perdelendiği için hasta olan insan “hiç kimsenin kendisine güç yetiremeyeceğini mi sanıyor? Pek çok mal harcadım, diyor.” övünmek, gösteriş yapmak için iyi yönlerde çok mal harcadığından söz ediyor. Nitekim Araplar, birine infakta bulundukları zaman “hasirtu aleyhi keza = ona şu kadar mal verdim (onun için şu kadar zarara uğradım.)” derler. O da saçıp savurmakla, israf etmekle insanlar arasında üstünlük taslar ve bunun bir fazilet olduğu sanır. Çünkü gerçek faziletten perdelenmiş bir cahildir. Bu yüzden “Kimse onu görmedi mi sanıyor?” o, malını, Allah’ın rızasını gerektiren yerlerde değil, nam için, gösteriş için, böbürlenme için harcarken, Allah’ın kendisini görmediğini mi sanıyor? Bu, rezillik üstüne rezilliktir. Hiç fazilet olur mu? 8-Biz ona iki göz vermedik mi? 9-Bir dil ve iki dudak, 10-Ona iki yolu göstermedik mi? “Biz ona iki göz vermedik mi?” Biz ona bedenin aletlerini nimet olarak bahşetmedik mi? Ki onlarla kemalini elde etmesi, önem verdiği şeyleri görmesi, bilmediği şeyleri sorması ve konuşması mümkün oluyor. “Ona iki yolu göstermedik mi?” hayır ve şer yollarını ona göstermedik mi? 11-Fakat o, sarp yokuşu (akabe’yi) aşamadı 12-Bilir misin o sarp yokuşu (akabe’yi)? 13-Köle azat etmektir. 14-Veya açlık gününde doyurmaktır. 15-Yetimi doyurmaktır. 16-Yahut hiçbir şeyi olmayan bir yoksulu doyurmaktır. 17-Sonra iman eden, birbirlerine sabrı tavsiye eden ve birbirlerine merhameti tavsiye edenler, 18-İşte bunlar sağdakiler (ashab-ı meymene)dir. “Fakat o, sarp yokuşu (Akabe’yi) aşamadı.” nefis ve kalbi perdeleyen hevasından oluşan sarp yokuşu, riyazetle, mücahede ile aşamadı. Bu hangi zorlu yokuştur ki, meşakkâtinin künhü bilinmez?

BELED SURESİ • 1453

“Köle azat etmektir…” yani, aşılması gereken “Akabe” yokuş, nefsin hevasının kaydına tutulmuş, esir alınmış kalp kölesinin, tabii meyillerden bütünüyle tecerrüt etmek suretiyle kurtarılmasıdır, bağının çözülüp esirlikten azat edilmesidir. Eğer riyazetle, kuvvetleri öldürmekle ve nefsi ezmekle yokuş bütünüyle aşılamıyorsa, bu takdirde faziletler, faziletlerin yolundan ayrılmama ve faziletleri kazanma yükümlülüğü getiriliyor. Ta ki bir tabiat olarak özüne işlesin. “Veya açlık gününde…doyurmaktır.” ifadesiyle başlayan ve “birbirlerine merhameti tavsiye edenler…” ifadesine kadar ki bölümde anlatılmak istenen anlam budur. Çünkü şiddetli bir ihtiyacın hasıl olduğu bir vakitte hakkedenlere yemek yedirmek, bir şeyi ait olduğu yere koymak anlamına gelmesi hasebiyle iffet fazileti kapsamına girer. Daha doğrusu iffetin en üstün türüdür. “Sonra iman eden…” İman ise, hikmetin gerektirdiği en şerefli, en parlak türüdür. Bundan maksat da ilmi ve yakini imandır. Sabır ise, cesaretin en büyük türüdür. İmandan sonra bundan söz edilmiş olmasının nedeni, yakin olmadan cesaret faziletinin gerçekleşmesinin imkânsız olmasıdır. Ve merhamet… Yani, acıma ve şefkât gösterme, adaletin en üstün türüdür. Nefsin kemali için gerekli olan dört fazilet türünün nasıl sıralandığını görüyor musunuz? Önce faziletlerin ilki olan iffetten başlanıyor. Bunun da en büyük örneği, en özel hasleti olan cömertlik dile getiriliyor. Sonra asıl ve temel konumunda olan imandan söz ediliyor. Bu arada önceki fazilete göre mertebesi yükseklik ve ululuk bakımından alabildiğine uzak olduğundan “sümme=sonra” edatı kullanılıyor. İman burada hikmet anlamındadır. Çünkü hikmet, imanın sair mertebelerinin ve türlerinin anası hükmündedir. Bunun üzerine de sabır hasleti tertip ediliyor. Çünkü yakin olmadan sabır olamaz. Bu erdemlerin sonu olan adalet de en sonda zikrediliyor. Rahman’ın sıfatı olan merhamet hasetiyle de yetiniliyor, bu sıfatın diğer türlerinin zikredilmesine gerek duyulmuyor. Nitekim, cesaretin türleri arasında da sadece sabır hasletinin zikredilmesiyle yetiniliyor. “İşte bunlar sağdakilerdir…” yani bu sıfatlara sahip olan kimseler, sağ ehli ve kutsi âlemin sakini olan mutlulardır.

1454 • TEFSİRİ KEBİR / TE’VİLÂT

19-Ayetlerimizi meşheme)dir,

inkâr





edenler

ki,





onlar

soldakiler(ashab-ı

20-Üzerlerinde bir nar (ateş) vardır. “Ayetlerimizi inkâr edenler…” Allah’ın zatının bilinmesinin aracı olan hakiki ayetleri konumundaki bu sıfatlardan perdelenenler, “onlar soldakilerdir…” uğursuzluk ehlidirler ve pislik âleminin sakinleridirler. “Üzerlerine…” eser tabiatının ateşi onları kaplar, kapıları da üzerlerine kapatılır. Oraya hapsedilirler, ruhtan ve ruhun mertebelerinden ebediyen engellenirler. Allah doğrusunu herkesten daha iyi bilir.

ŞEMS SURESİ • 1455

ŞEMS SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Güneşe ve kuşluk vaktine yemin ederim 2-Onu izleyen Ay’a, 3-Onu ortaya çıkarttığında gündüze, 4-Onu örttüğünde geceye, “Güneşe…yemin ederim…” Burada ruh güneşine ve onun bedende yayılan, nefis üzerine yansıyan parlak ışığına, nuruna yemin ediliyor. “…Ay’a” ruhu izleyip onun nuruyla nurlanan, ona yönelen ve ışığını ondan alan, buna karşılık nefsi takip etmeyip onda tutulmayan kalp Ay’ına yemin ederim. “ …Gündüze…” ruh nurunun istila etmesi, egemenliğinin kaim olması ve nurunun bürümesi gündüzüne yemin ederim. “Onu ortaya çıkarttığında…” tıpkı güneşin tecelli etmesiyle her tarafı kaplayacak şekilde göğün ortasında iken gündüzün hali gibi en bariz şekilde ortaya çıkardığı zaman gündüze yemin ederim. “Onu örttüğünde geceye…” Ruhu örttüğü zaman nefis zulmeti gecesine yemin ederim. Çünkü irfanın mahalli ve Rahman’ın arşı konumundaki kalbin varlığı, ancak ruhun nuru ile nefsin karanlığının karışımıyla mümkün olabilir. Bir bakıma kalp, bu ikisinden oluşmuş bir karışımdır, bu ikisinin birleşmesinden doğmuştur. Eğer nefsin karanlığı olmasaydı, anlamlar kalpte bina edilemez ve zapt edilemezdi. Nitekim, ruh alanında anlamların bina edilmesi ve zapt edilmesi mümkün değildir. Çünkü alabildiğine saf ve aydınlıktır. Ruh, kalp ve nefis üçlüsü tek bir hakikât olsalar da mertebelerinin farklılığından dolayı isimleri farklıdır. 5-Sema’ya (gökyüzüne) onu bina edene, 6-Arz’a onu yayıp döşeyene, 7-Nefs’e ona birtakım kabiliyetler verene, 8-İyilik ve kötülüklerini ilham edene, “Sema’ya (gökyüzüne)…” şu varlığın seması konumundaki hayvani ruha ve onu bina eden kudret sahibine yemin ederim. “Arz’a…” bedene

1456 • TEFSİRİ KEBİR / TE’VİLÂT

ve onu yayıp döşeyen yaratıcıya yemin ederim. “Nefs’e…” Hayvani ruha intiba eden ve şeriat ve tasavvuf ehlinin ıstılahında mutlak veya genel olarak nefis yahut konuşan nefis adı verilen hayvani kuvvete ve “ona birtakım kabiliyetler veren”, onu Rabbani cihet ile süfli cihet arasında dengeli bir noktaya yerleştiren, sadece cismin karanlığına ve yoğunluğuna veya ruhun ışığına ve şeffaflığına yerleştirmeyen hikmet sahibine yemin ederim. Nitekim, bir ayette şöyle buyrulmuştur: “Doğuya da batıya da nispet edilmez.” (Nur, 35) bu, birinci ihtimale dayanan bir tevildir. İkinci ihtimale göre ise, şöyle bir anlam elde ediyoruz: Karışımını ve mizacını dengeli yapmış, onu kemali kabul edecek şekilde hazırlayıp donatmıştır. Üçüncü ihtimale göre ise, onu iki âlem arasında bir yere yerleştirmiştir, şeklinde bir anlam çıkıyor karşımıza. “İyilik ve kötülüklerini ilham edene…” iyilikleri de kötülükleri de anlamasını, bunların bilincinde olmasını sağlayana yemin ederim. Bunu, meleğin telkini, anlamlarını kavratması, takvanın güzelliğini ve günahın çirkinliğini heyulani akıl aracılığıyla göstermesini sağlamıştır. 9-Onu tezkiye eden kurtuluşa ermiştir 10-Onu kötülüklere gömen de ziyan etmiştir. 11-Semud, isyanları ile yalanladı. 12-Onların en azgını fırlayıp kalktığında, “Kurtuluşa ermiştir…” kemale ulaşmak ve ilk fıtrata varmak suretiyle kurtulmuştur “nefsini kötülüklerden arındıran….” temizleyen kimse. “ Onu kötülüklere gömen de ziyan etmiştir.” beden toprağına gömerek Hakk’ın nurundan ve rahmetinden gizleyen de zarara uğramıştır. Yeminin cevabı mahzuftur yani gizlidir. Yeminin cevabının açılımı şöyledir: “Semud….” kavmi “tuğyanları…” yani isyanları, azgınlıkları ve Nebilerini yalanladıkları için helak edildikleri gibi, azgınlıkları yüzünden Nebiyi yalanlayan perdelenmişler kesinlikle “kalktıklarında” helak edileceklerdir. Çünkü, onlar meleğin ilhamını kabul etmediler ve günahlar üzerinde kalmaya devam ettiler, akıllarını perdelediler, nefsin zulmetinin istilasına uğradılar. 13-Allah’ın Resulü onlara: Allah’ın devesini ve onun su içmesine karışmayın! Dedi. 14-Onu yalanladılar da vahşice boğazladılar. Ki bu sebeble Rableri günahları ile onları toptan helak etti orayı dümdüz etti. 15-Onun yaptığı işin akıbetinden korkacak değildir. Daha önce dişi deve ve su içtiği kaynakla ilgili tevile yer vermiştik. Allah, doğrusunu herkesten daha iyi bilir.

LEYL SURESİ • 1457

LEYL SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-And olsun örttüğü zaman geceye, 2-Açılıp ağardığında gündüze, 3-Erkeği ve dişiyi yaratana, “And olsun örttüğü zaman geceye..” Burada ruhun nurunu örttüğü zaman nefis zulmeti gecesine ve “açılıp ağardığı…” zaman ruh nuru “gündüzüne” yemin ediliyor. Bu ikisinin bir araya gelmesinden de Rahman’ın arşı olan kalbin varlığı zuhur ediyor. Çünkü bu ikisinin bir araya gelmesinden zuhur eden kalbin iki yüzü vardır; ruha bakan yüzüne “Fuad” denir, irfanı, hakikâtleri bununla algılar. Bir yüzüne de “Sadr” denir, bununla da sırları muhafaza eder. Manalar burada somutlaşır. Kudreti büyük; kadir, hikmeti göz kamaştırıcı hakim “erkeği…” yani ruhu “ ve dişiyi” yani nefsi yarattı, işte bunlardan da kalp doğdu. 4-Muhakkak işleriniz başka başkadır, 5-Artık kim verir ve sakınırsa, 6-En güzeli (el-husna’yı) tasdik ederse 7-Biz de onu en kolaya hazırlarız. “İşleriniz başka başkadır…” çalışmalarınız, amelleriniz “muhakkak” yani ilahi sistemin gereğince türlü türlüdür. Bazılarınız ruh cihetine kapılır, nur tarafı galip geldiği için hayra yönelir. Bazılarınız da nefis tarafına meyleder, zulmet tarafı ağır bastığı için kötülüğe dalar. Bu genel değerlendirmenin tafsilatı ise “Artık kim verir ve sakınırsa…” ifadesiyle birlikte başlıyor. Yani, kim terki, tecridi tercih ederse, kendisini Hak’tan alıkoyan şeyleri reddederse, bunları kolaylıkla bırakırsa, nefsin

1458 • TEFSİRİ KEBİR / TE’VİLÂT

heyetlerinden sakınırsa, nefsi arındırırsa, reddettiği şeylere meyletmekten, iltifat etmekten alıkoyarsa, “…tasdik ederse…” fazileti, “En güzeli (el-husna’yı)..” ilmi, imana dayalı olarak kemal derecesini “tasdik ederse…” Niçin böyle tasdik etmesi gerek?… Çünkü kemal derecesinde bir kâmilin varlığına yakin derecesin de iman etmezse, yükselmesine imkân olmaz. Ve “Biz de onu en kolaya hazırlarız.” Onu hazır hale getiririz, en kolay yolu izlemesini sağlarız. Böylece, maddi bağları kopardığı, güçlü bir yakine sahip olduğu için Allah’ta süluk etmesini mümkün kılarız. 8-Kim cimrilik eder, kendini müstağni sayarsa…” 9-En güzeli (el-husna’yı) yalanlarsa, 10-Biz de onu en zora hazırlarız. 11-Düştüğü zaman malı kendisine hiçbir fayda vermez “Kim cimrilik eder..” malı tercih ederek, malı biriktirip hak sahiplerine vermezse ve Hak’tan perdelendiği için mala sahip olmaktan dolayı “kendini müstağni sayarsa…”, “En güzeli yalanlarsa…” dünya hayatıyla kendini müstağni saydığı ve dünya hayatı yüzünden nur ve ahiret âleminden perdelendiği için kemal ve fazilet mertebesinin varlığını yalanlarsa, “Biz de onu en zora hazırlarız.” En zor yola koşularak onu yardımsız yüz üstü bırakılmaya hazırlarız. Bundan maksat da fıtrat mertebesinden tabiat çukuruna, esfeli safilin derekelerine, haşere ve solucanların barınağına yuvarlanmaktır. Bütün bunların yanısıra bu kişiyle şehevi arzuları arasına girilir Hak’dan perdelenerek yoksunlukla, cezalandırılır. Ve artık bundan sonra “Malı kendisine hiçbir fayda vermez.” Elde etmek için nice zahmetlere katlandığı ve korumak için ömrünü verdiği malı, “düştüğü zaman” cehennem kuyusunun dibine, çukurun derinliğine düşüp helak olduğu zaman kendisine hiçbir yarar sağlamaz, onun başına gelecekleri 12-Doğru yolu göstermek bize aittir. 13-Şüphesiz ahiret de dünya da bize aittir.

LEYL SURESİ • 1459

“Doğru yolu göstermek bize aittir.” Akıl ve duyu nuruyla, akli ve işitsel delilleri birleştirmekle, kanıtlama ve gözlem becerisi kazandırmakla bize ulaşılmasını sağlamak da bize aittir. “Şüphesiz ahiret de dünya da bize aittir.” Her ikisini de bize yönelene veririz. Maddeyi terk edip tecerrüt eden kimseyi ahiret sevabından dolayı dünya sevabından mahrum bırakmayız. Çünkü, en şerefli ve en üstün olanı tercih eden kimse, zorunlu olarak en değersiz olanı ayaklarının altına almış olur. Nitekim, bir ayette şöyle buyrulmuştur: “Şüphesiz hem üstlerinden, hem de ayaklarının altından yerlerdi.” (Maide, 66) 14-Alev alev yanan bir ateşle sizi uyardım. 15-O ateşe, ancak kötüler girer. 16-Yalanlayan ve yüz çeviren, 17-İyiler ondan uzak tutulur. 18-Temizlenmek üzere malını hayra verir, “Alev alev yanan bir ateşle sizi uyardım.” Alevleri bütün varlık mertebelerine ulaşan büyük bir ateşle sizi ikaz ettim. Büyük bir ateştir bu ve perdelenmeyi, kahredilmeyi, gazaba uğramayı ve eserlerle azap çekmeyi kapsamaktadır. Bu yüzden “O ateşe, ancak kötüler (şakıyler) girer.” denilmiştir. Yani, istidatları olmayan, cevherleri pis, dört konumda da Allah’a ortak koşan, “yalanlayan” şirk koştuğu için Allah’ı yalanlayan “ve yüz çeviren” inatçılığı yüzünden dinden yüz çeviren şakıy bedbahtlar atılır. “…İyiler ondan uzak tutulur…” takva sahipleri bütün varlık mertebelerinde ondan korunur ve uzak tutulurlar. Allah’ın dışında, kendi zatından, sıfatından ve fiillerinden, bunun yanında ağyar ve eserlerden sakınarak cem aynına dalan kimse ondan korunur. Bu kimse, mutlak olarak muttakidir, Allah’tan başkasının yanında durmaz, bilakis Allah’la beraber durur. Ama taki olan kimse bir miktar ateşle azap görür. Çünkü, varlığın bütün mertebelerinde ateşten korunmuş olmayabilir. heyet ve fiillerden arınıp sıfatlar yanında duran kimse gibi. Bu kimsenin günahları bağışlansa da, varlığının perdesi altında zat ruhundan ve mukarrebinin lezzetinden yoksun bırakılır.

1460 • TEFSİRİ KEBİR / TE’VİLÂT

“Temizlenmek üzere malını hayra verir…” ortakların sevgisinden, başkasına bağlanmaktan, Allah’tan başkasına iltifat edip meşgul olmaktan kaynaklanan kirden temizlenmişken malını veren ve nefsini gizli şirkten temizleyen kimse, bu ateşin alevinden muhafaza edilir. 19-Onun nezdinde hiçbir kimseye ait şükranla karşılanacak bir nimet yoktur. 20-Ancak yüce (a’la) Rabbinin vechini ister. 21-Ve o elbette razı olacaktır. “Onun nezdinde hiçbir kimseye ait şükranla karşılanacak bir nimet yoktur.” Yani, verdiğini, mükâfat elde etmek ve karşılığını almak için vermez. Sadece “…Rabbinin vechini ister…” O’ndan başkasından uzak durarak, takvanın en üst mertebesinde olarak O’nun rızasını kazanmak için O’nun için verir. Ayette, bütün sıfatlarla birlikte zat anlamına gelen vech, “Yüce” A’la olarak vasfedilmiştir. Çünkü yüce Allah’ın her ismi O’nun vechidir ve kendisine hal diliyle bu isimle dua eden ve istidadıyla kulluk eden kimseye bu ismiyle yönelir. Yüce vechi ise, bu bakımdan bütün isimleri cami en yüce ismidir. Ayette rabbin vasfı olarak nitelendirilmiş olsa da, Rab, bu isimdir. “Ve o elbette razı olacaktır.” cem aynında ve zati müşahedede O’na vasıl olmakla, sonra fena sonrası beka halinde tafsil makamında bu vechi müşahede etmekle vuslata erdiği için razı olarak elbette hoşnut olacaktır. Çünkü rıza talebiyle birlikte cömertliği istediği için hoşnutluğa kavuşacaktır. Allah, doğrusunu herkesten daha iyi bilir.

DUHÂ SURESİ • 1461

DUHÂ SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-And olsun Duha’ya 2-Sukûnet vaktinde geceye, 3-Rabbin seni terk etmedi ve sana darılmadı, Surenin başında, kendi halleri üzerinde karar kılan, insani varlığın temelleri ve iki âlemin birleşme noktaları olan “Duha’ya” nura ve zulmete yemin ediliyor ki Duha, güneşin nurunun parladığı kuşluk vaktidir ki gecede bu vakitte artık sükuna ermiştir. “Rabbin, seni..”, sıfat makamında zattan perdelenmiş bir halde, sevgi ve özlemin varolduğu bir durumda. Çünkü, bir yerde bırakılıp terk edilenin sevgi ve özlem duyması kaçınılmazdır. “seni terk etmedi..” Nur âleminde ve kutsi huzurda kalmış şekilde terk etmedi, “ve sana darılmadı…” nefis makamında Rabden, sıfatlarından ve fiillerinden perdelenmiş bir halde, sevgisiz ve özlemsiz olarak âlemle birlikte durmuş vaziyette, zulmet âleminde darılmış ve öfkeye maruz bırakılmış biri olarak öylece bırakıp sana darılmadı. Çünkü keşfi cehdinin önüne geçmiş mahbub (sevilen) zati tevhitle keşfolunup perdesi kaldırılınca aşık olması için perdeye geri döndürülür, özlemi şiddetlensin, sırrı iyice letafet kesbetsin ve benliği özlem ateşinde erisin diye zati tecelli huzuruna giden yolu tıkanır. Sonra yolu açılır ve perdesi de tamamen kaldırılır, sırf Hakk ile keşfolunur ki, zevki eksiksiz ve keşfi kâmil olsun. Nitekim Resulullah (s.a.v) bu perdede iken, kendi nefsiyle görmek için dağlara çıkardı. Takati tükenince de perdesi kaldırıldı ve dağlardan indi. Mekke müşrikleri “Rabbi Muhammedi terk etti” diye dedikodu ettikleri vakit nihayet bu sure nazil oldu. 4-Gerçekten ahiret senin için dünyadan daha iyidir. 5-Pek yakında Rabbin sana verecektir hoşnut olacaksın. “Gerçekten …ahiret…” perdelenmişlik ve özlemin şiddetlenmesi halinden sonraki tecelliden ibaret son hal “senin için…daha iyidir.” İlk halden “dünyadan” daha hayırlıdır. Çünkü sen ikinci (ahiret) halde

1462 • TEFSİRİ KEBİR / TE’VİLÂT

varlık bakiyesi telvininden ve benliğin zuhur etmesinden emin olursun. “Pek yakında Rabbin sana verecektir…” bu salt fenadan sonra, halkı hidayete ulaştırmak ve onları Hakk’a davet etmek için sana Hakkani varlık verecektir ve sen de ”hoşnut olacaksın…” beşeri varlıktan hoşnut olduğun şekilde Hakkani varlıktan hoşnut olacaksın. Çünkü rıza (hoşnutluk) ancak varlık halinde söz konusu olabilir. 6-O, seni yetim bulmadı mı? Barındırmadı mı? 7-Şaşırmış bulmadı mı? 8-Seni fakir bulmadı mı? Seni zengin etmedi mi? “O, seni yetim bulmadı mı?…” yalnız bir halde, nefsin sıfatlarıyla hakiki baban olan Ruhul Kuds’ten perdelenmiş, ondan kopup kaybolmuş olarak bulup “barındırmadı mı?” Seni yanında barındırdı, terbiyesinin ve edebinin bağrında yetiştirdi. Seni eğitmesi ve arındırması için babanı görevlendirdi. “Şaşırmış bulmadı mı?” babanın âleminde bulunduğun sırada zati tevhitten kaymış, sıfatlar yüzünden zattan perdelenmiş halde bulup kendisiyle seni zat aynına iletmedi mi? “Seni fakir bulmadı mı?” fakir, yoksul, iki cihanda yüz karalığı demek olan ve ayrıca “fakirliğim övüncümdür” buyurduğu gibi, Nebi için övünç vesilesi olan fakirlikten sonraki sırf fena halinden, yani sıfat fenasından ibaret fakirlikle içinde fenaya ulaşmış olarak bulmadı mı? Ve bundan sonra sana bahşedilmiş ve Hakkani kemal sıfatlarıyla mevsuf, Rabbani ahlakla ahlaklanmış varlık vererek “seni zengin etmedi mi?” Şimdi senin kemalin tamamlandıysa, Benim ahlakımla ahlaklan ve şükreden bir kul olman için, Ben sana ne yaptıysam, sen de kullarıma onu yap. Yani Benim sana verdiğim nimetin şükrünü eda et. 9-Öyleyse yetimi sakın ezme. 10-El açıp isteyeni sakın azarlama. 11-Ve Rabbinin nimetini minnet ve şükranla an. “Öyleyse yetimi…” yalnız, kalbi kırık, kutsi nurdan kopmuş, nefis perdeleriyle perdelenmiş kimseyi “sakın ezme…” ona karşı nazik ol, sevecenlik göster, şefkâtli ol. Hikmet esaslı davet ve güzel öğütle onu nefsinin yanında barındır, tıpkı benim seni barındırmam gibi. “El açıp isteyeni…” istidat sahibi olduğu halde perdelenen, maksadına giden yoldan sapmış, ama maksadını arayan kişiyi “sakın azarlama.” onu istemekten vazgeçirme ve ben sana doğru yolu gösterdiğim gibi, sen de ona doğru yolu göster. “Ve Rabbinin nimetini…” beka bakamında sana bahşettiği ilim ve hikmet gibi nimetlerini “minnet ve şükranla an.” İnsanlara öğret, seni zengin yaptığım gibi, onları hakiki hayırlarla zenginleştir. Allah doğrusunu herkesten daha iyi bilir.

İNŞİRÂH SURESİ • 1463

İNŞİRÂH SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Biz senin (sadrını) göğsünü açıp genişletmedik mi? 2-Yükünü senden almadık mı? 3-O, senin belini çatırdatmıştı. 4-Senin için zikrini yükseltmedik mi? “Biz senin (sadrını) göğsünü açıp genişletmedik mi?” Bu soru, göğsün, kalbin açılmasının gerçekleşmediği yönündeki bir anlayışı inkâr etmeye yönelik bir sorudur ve göğsün açıldığının sabit oluşunu ifade etmektedir. Yani, biz senin göğsünü açıp genişlettik. Çünkü fena makamındaki muvahhid, fani olduğu ve ayrıca fani olan da her şeye karşı bir darlık içinde olduğu için Hak aracılığıyla halktan perdelenir. Çünkü yokluk, varlık kabul etmez. Nitekim, fena makamından önce de, varlık kapasitesi dar olduğu, zati İlahi varlığı kabul etmesine imkân olmadığı için de halk yüzünden Hak’tan perdelenir. Ama bağışlanmış Hakkani varlıkla yaratılmaya döndürüldüğü ve tafsile döndüğü zaman, artık Hakkani bir varlık olduğu için, göğsü, kalbi Hakk’ı da halkı da içine alır. İşte sadrın yani göğsün, kalbin açılıp genişlemesi budur. Yani, davet için, Nebevi haberlerin hakikâtlerini gerçekleştirmesi için, belini büken yükü taşıması için nurumuz aracılığıyla açıp genişlettik. Ayetin orijinalinde geçen “ankade” ifadesi, bir şeyin kırılırken çatırdarken çıkardığı sestir. Yani bu yük, belini kıracak, çatırdatacak ağırlıktadır. Bundan maksat da Nübüvvet görevi ve Nübüvvetin yükümlülüklerini yerine getirmedir. Çünkü Rasulullah (s.a.v) şuhud makamında halk için bırakın fiili, varlık bile tasavvur etmiyordu. “Senin için zikrini yükseltmedik mi?” Allah’ın fiillerini müşahede ettiği için bir fiille başka bir fiil arasında herhangi bir fark görmüyordu. Böyle olunca, hayır ve şerri nasıl ispat edebilirdi. Emir ve yasaklamayı nasıl gerçekleştirebilirdi. Değil mi ki Hak’tan başka bir şeyi görmüyordu!

1464 • TEFSİRİ KEBİR / TE’VİLÂT

Rasulullah (s.a.v), velayet makamından nübüvvet makamına döndürülüp kalp perdeleriyle perdelenince, bu hal ona ağır geldi. Neredeyse belini kıracaktı. Çünkü o sırada zati müşahededen perdelenmişti. Bunun üzerine beka makamında temkin hali kendisine bahşedildi ki, çokluk yüzünden vahdetten perdelenmesin, herkesi tafsil aynında müşahede etsin ve davet nedeniyle O’ndan gaip olmasın. İşte, göğsün açılıp genişlemesi budur. Bu, aynı zamanda sözü edilen yükün indirilmesi ve şanın yüceltilmesidir. Çünkü fani cemde fani olan hiçbir şeydir, bu bakımdan zikredilen, anılan bir şey olması mümkün değildir. Eğer Nebi (s.a.v) cem aynında kalsaydı, fani olacağı için “La ilahe illallah” (Allah’tan başka ilah yoktur) dedikten sonra “Muhammedur Resulullah” (Muhammed Allah’ın Resulüdür) dememiz sahih olmazdı. Dolayısıyla, ancak bu iki cümlenin söylenmesiyle sahih olan İslam da tamamlanmış olmazdı. 5-Elbette zorluğun yanında bir kolaylık vardır. 6-Gerçekten zorlukla beraber bir kolaylık vardır. “Elbette zorluğun yanında…” halk yüzünden Hak’tan perdelenme şeklindeki ilk zorluğun yanında “bir kolaylık vardır.” Hem de ne kolaylık: Zatın keşfi ve velayet makamı… “Gerçekten zorlukla beraber…” Hak aracılığıyla halktan perdelenme şeklindeki zorlukla beraber “bir kolaylık vardır.” hem de ne kolaylık: Göğsün bağışlanmış Hakkani varlıkla açılıp genişlemesi ve Nübüvvet makamı… 7-Boş kaldın mı hemen işe koyul, 8-Rabbine yönel! “Boş kaldın mı…” Allah ile, Allah’ta ve Allah’tan seyir halinden boş kaldın mı “hemen işe koyul…” istikamet yoluna, Allah’a seyir haline başla ve halkı davete koyul. “ …Yönel…” O’na davet ederken, özellikle O’na yönel-Yani, sadece O’na rağbet et, O’nun zatına yönel, sevaba veya başka bir maksada değil. Ki senin davetin, Onunla O’na yönelik olsun. Aksi takdirde, Onunla kaim, Onunla Ona doğru istikamet üzere olmazsın. Aksine, O’ndan sapmış, nefisle kaim olursun. Allah doğrusunu herkesten daha iyi bilir.

TİN SURESİ • 1465

TİN SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-İncire yemin ederim, zeytine yemin ederim. 2-Tur-u Sina’ya yemin ederim. 3-Ve şu emin beldeye yemin ederim. “İncire…yemin ederim…” kalbin idrak ettiklerinden ibaret olup cüzilerden koparılmış külli anlamlara yemin ederim. Bu külli anlamların incire benzetilmesinin sebebi, maddi olmamaları, sırf manevi olup kendi cüzlerini kuşatmaları, nefsi güçlendirmeleri ve tıpkı çekirdeği olmayan incir gibi lezzetli olmalarıdır. İncirin çekirdeği yoktur; tamamı özdür ve taneleri kapsamaktadır. Tıpkı külliyatların kapsamında yer alan cüziyat gibi. İncir, hem gıda hem de meyve olarak bedeni besleyicidir. “Zeytine…yemin ederim.” Nefsin idrak ettiklerinden ibaret olan cüzi anlamlara yemin ederim. Bu cüzi anlamların zeytine benzetilmesinin nedeni de maddi olmaları, nefsi külli anlamları idrak etmeye hazırlayıcı etki göstermeleridir. Tıpkı çekirdeği bulunan, beslenme organlarını temizleyici olup iştah açıcı özelliğe sahip zeytin gibi. “Tur-u Sina’ya..” ilahi kelamın işitildiği dağa da yemin ederim. “Ve şu emin beldeye yemin ederim…” içindeki külli anlamları koruyan veya ihtilaftan tecerrüt ettiği için fesada uğramaktan ve fena bulmaktan emin kılınmış kalbe yemin ederim. Çünkü “emin” kelimesi ya “emanet” ten veya “emn” den türetilmiştir. İnsanın kemalinin ve varlığının gerçekleşmesinin aracı olan külli ve cüzi anlamlara, yani kalbe ve nefse yemin ederim. Diğer bir ifadeyle iki idrak ediciye ve idrak ettikleri şeylere yemin ederim. Bu yeminde, insanın tazim edilmesi, şerefinin ve saygınlığının izhar edilmesi amaçlanmıştır. 4-Hakikaten biz insanı en güzel biçimde yarattık.

1466 • TEFSİRİ KEBİR / TE’VİLÂT

Yeminin konusu ise insanın “en güzel biçimde…” yaratılmış olmasıdır. Yani, insan, içinde zulmet ve nurun birleştirilmesiyle, zıtların birleştirilip uyuşturulmasıyla dengeli bir şekilde yaratılmıştır. Böylece iki âlem arasında bir vasıta, ikisini kapsayan bir özellikte var edilmiştir. Yaratılışı düzgün, ahlakı ve sureti güzel kılınmıştır. Bunun anlamı, insanın en dengeli mizaca, en kâmil varlık türüne ve en üstün yaratılışa sahip kılındığıdır. 5-Sonra onu aşağıların aşağısına indirdik. 6-Fakat iman edenler ve iyi işler işleyenler hariç.. onlar için, eksilmez bir ecir vardır. 7-Bundan sonra diyn ile seni ne yalanlayabilir. 8-Allah, hüküm verenlerin en üstünü değil midir? “Sonra onu…indirdik.” zulmet aracılığıyla nurdan perdelendiği, ahlaki rezilliklerin yanında durduğu, faziletlerden yüz çevirdiği için “aşağıların aşağısına” indirdik. Ahlak ve mertebe olarak aşağı olan dereke ehlinden daha aşağı, suret ve terkip olarak çirkin olanlardan daha çirkin, ahlak olarak daha iğrenç ve şekil ve görünüm olarak tiksindirici kıldık. Bunlar, tabiat zindanındaki ateş ehlidirler. “Fakat iman edenler…” hariç. Bunlarda kalbin nuru nefsin karanlığına, külli anlam cüzi anlama galip geldiği için, faziletler ve hayırlar kazanırlar. Yani, bunlar, ilmi ve ameli kemali elde etmişlerdir. Çünkü kutsi âlemin yüksek derecelerindedirler. “Onlar için…bir ecir vardır.” kalp ve nefis cennetleri sevabından bir ecir vardır ki “eksilmez…” çünkü kutsi âlemden sürekli destek görür ve oluşbozuluştan beridir bu ecir ve varlığı ebedidir. “Bundan sonra ceza günü (diyn) ile seni ne yalanlayabilir?” Ey insan! Şimdi seni, ceza günü sebebiyle yalancı kılan nedir? Varlığın en aşağı ve en üstün bütün mertebelerini kapsayan, iki cihanın en şerefli ve en bayağı kemalatını içeren bu acaip yaratılışın yanında durduktan sonra ceza gününü her şeyin karşılığının oluşmasını yalanlamak suretiyle yalancı olmanın sebebi nedir? “Allah, hüküm verenlerin en üstünü değil midir?” Allah, hangi mertebeyi dilerse insanı orada durdurur; isterse en yüce mertebede durdurur, sevap verir, isterse en aşağı mertebede durdurur, cezalandırır. Allah doğrusunu herkesten daha iyi bilir.

ALAK SURESİ • 1467

ALAK SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Yaratan Rabbinin adıyla oku! 2-O, insanı bir (alak’dan) aşılanmış yumurtadan yarattı. “ …Rabbinin adıyla oku!” Mekke-i Mükerreme’de bulunan Nur dağının zirvesindeki Hira mağarasında Ramazan ayında Kadir gecesinde Rasulullah’ın (s.a.v) cemden tafsile döndüğü ilk mertebede bu sure nazil olmuştur. Bu yüzden, Kur’an’ın ilk nazil olan suresi budur, denilmiştir. Ayette yer alan “bismi” ifadesinin başındaki “ba” harfi cerri, istiane (yardım isteme) anlamındadır. Tıpkı “ketebtu bi’l kalemi” (kalem ile yazdım) ifadesinde olduğu gibi. Çünkü Rasulullah (s.a.v), varlığından fena bulmasından sonra, Hakkani varlıkla varedilmiş olarak Hak’tan halka döndüğünde, Hakk’ın sıfatlarıyla mevsuftu ve onun isimlerinden biriydi. Çünkü isim, sıfatlarla birlikte zatı ifade eder. Yani, Allah’ın en büyük ismi (İsmi a’zam) olan zati varlık aracılığıyla oku. Buna göre Nebi (a.s), cem itibariyle amir (emreden) ve tafsil itibariyle memur (emredilen) konumundadır. Bu yüzden ayette “Rab” , “Yaratan” olarak vasfedilmiştir. Yani, Rab, halkın suretiyle perdelenmiştir. Diğer bir ifadeyle senin suretinde zuhur etmiştir. O halde, halk suretinde benimle kaim ol, Haklıktan halklığa dön, Hak ile halk ol. Vahiy, tenzil ve nübüvvetin mümkün olabilmesi için Nebiyi (a.s) cami insaniyet suretinde halklığa döndürünce, halkı (yaratmayı) genel olarak ifade ettikten sonra, şimdi de insana has olarak zikrediyor ve şöyle buyuruyor: “O, insanı bir (alak’dan) aşılanmış, asılmış yumurtadan yarattı.”

1468 • TEFSİRİ KEBİR / TE’VİLÂT

3-Oku!…Rabbin, en büyük kerem sahibidir. 4-O, kalemle öğreten. 5-İnsana bilmediklerini belletti. 6-Gerçek şu ki, insan kendini kendine yeterli görerek azar, 7-Kendini müstağni gördüğü için. “Oku!…Rabbin, en büyük kerem sahibidir.” O, kerem bakımından en son sınıra varmıştır. O’ndan öte bir kerem olamaz. Cömertliğinden ve sıfatından dolayı zatını ve sıfatlarını sana bahşetmiştir. O halde O, seni cem aynında fani olarak bırakmayacak, varlığına bedel olarak nefsine bağışta bulunacak kadar kerem sahibidir. Eğer seni fena hali üzere kalıcı kılarsa, kerem şöyle dursun, hiçbir sıfatı zuhur etmez. En büyük kerem sahibi oluşunun göstergelerinden biri, seni, en şerefli sıfatlarından biri olan ilim sıfatı için tercih etmesi, kemalatından hiçbir şeyi senden saklamamasıdır. Bu yüzden ayette “en büyük kerem sahibi” (Ekrem) sıfatı, “kalemle öğreten” şeklinde vasfedilmiştir. İlk ve en büyük ruhtan ibaret kalemle öğretmiştir. Yani onun sebebiyle, onun aracılığıyla öğretmiştir. Sonra Nebi (a.s), beka halinin başında olduğu ve henüz temkine ulaşmadığı için, yüce Allah onu temkine kavuşturmayı, benlikle zuhur etmek ve Allah’ın sıfatını intihal etmek suretiyle telvine düşmekten korumayı diledi ve şöyle buyurdu: “İnsana bilmediklerini belletti.” Yani, insanın ilmi yoktu, dolayısıyla insanın bilmesi, Allah’ın ilmiyledir. Allah, ona bilme sıfatını bahşetti ki, zatını kemal sıfatıyla mevsuf görüp de benliğin zuhuru nedeniyle azmasın. Bu yüzden “Gerçek şu ki, insan kendini kendine yeterli görerek azar.” sözüyle azgınlık makamından sakındırmıştır. Yani, insan nefsini kemalinden dolayı “müstağni görmesi” sebebiyle azar. 8-Kuşkusuz, dönüş Rabbinedir. 9-Gördün mü? Men ediyor, 10-Bir kulu namaz da iken.. 11-Gördün mü! Ya o doğru yolda ise, 12-Yahut takvayı emrediyorsa! 13-Gördün mü Ya yalanlıyorsa, yüz çeviriyorsa…

ALAK SURESİ • 1469

14-Allah’ın gördüğünü bilmez mi? “Kuşkusuz, dönüş Rabbinedir.” Zati fenaya ulaşmak suretiyle dönüş O’nadır. Çünkü senin zatın da yoktur, sıfatın da. Bunun üzerine Nebi (a.s), halinin edebiyle edeplenerek derhal sakınmış ve şöyle demiştir: “Ben okuyan değilim” …Yani, okuyan ben değil, sensin. “…Gördün mü?” hali, malı ve kavmi aracılığıyla Hak’tan perdelenen, cahil ve kendini müstağni gören kişiyi gördün mü? “Bir kulu…men ediyor.” Kulu, huzur namazını kılmaktan, istikamet makamında kulluk sunmaktan azgınlığıyla men ediyor. “O doğru yolda ise yahut takvayı emrediyorsa!” iddia ettiği gibi bir varsayım ve takdir olarak şirkinde ve şirke davetinde hidayet üzereyse veya takvayı emrediyorsa(!) veya “yalanlıyorsa…” küfründen dolayı Hakk’ı yalanlıyorsa ve inadından ve azgınlığından dolayı dosdoğru dinden “yüz çeviriyorsa…” Aynı zamanda “Allah’ın gördüğünü bilmez mi?” her iki durumda da kendisini gördüğünü ve buna göre kendisine karşılık vereceğini, cezalandıracağını bilmez mi? 15-Hayır, hayır! yakalayıp çekeriz. Eğer vazgeçmezse, elbette alnını şiddetle

16-O yalancı, o hata yapan cahili, 17-Haydi çağırsın kavmini, 18-Biz de çağıracağız zebanileri. “Hayır, hayır!” Bu ifade, namaza mani olmaya yönelik bir rettir ve şartlı yeminin birinci kısmını olumsuzlayarak ikinci kısmını tehditte bulunarak olumlamadır: “Eğer vazgeçmezse…” buna bir son vermezse, Nebiye (s.a.v) yalan ve hata nispet etmekten en kâmil ve vurgulu anlamda vazgeçmezse… Bundan sonra, bu müstağni cahil kişinin kavmiyle perdelenişine, onların gücüne dayanıp Hakk’ın kahrından ve gazabından gafil oluşuna, tabiat âleminde semavi ve arz menşeli faal melekutu musallat kılışına dikkât çekiyor, bunlara karşı hiç kimsenin direnemeyeceğini vurguluyor. 19-Hayır! O’na uyma! Secde et ve yaklaş!

1470 • TEFSİRİ KEBİR / TE’VİLÂT

“Hayır! O’na uyma!” onunla sakın uyuşma. Tevhide bağlı kalmak suretiyle ona karşı duruş sergileyişini sürdür. “Secde et…” huzur namazı kapsamında fena secdesine kapan. “Yaklaş!” önce fiillerde, sonra sıfatlarda ve sonra zatta fena bularak O’na yaklaş. İstikamet ve davet makamında tam fenanın kemali üzere devam et ki, kendinden fena bulup O’nunla beka bulmuş halinde olasın. Fiil, sıfat veya zatından birinden bir kalıntının varlığından dolayı telvin hali sende zuhur etmesin. Bu yüzden Resulullah (s.a.v) bu ayeti okuduktan sonra tilavet secdesi gerçekleştirdiği zaman şu duayı okumuştur: “Cezandan affına sığınıyorum.” Sana ait bir fiilden sana ait bir fiile sığınıyorum. “Gazabından rızana sığınıyorum.” Sana ait bir sıfattan sana ait bir sıfata sığınıyorum. “Senden sana sığınıyorum.” Zatından zatına sığınıyorum… İşte secde ederek yaklaşmasının anlamı budur. Nitekim bir hadiste şöyle buyrulmuştur: “Kulun Allah’a en yakın olduğu vakit, secde ettiği vakittir.” Allah, doğrusunu herkesten daha iyi bilir.

KADİR SURESİ • 1471

KADİR SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Biz onu Kadir gecesinde inzal ettik. 2-Kadir gecesini sana bildiren nedir? 3-Kadir gecesi, bin aydan daha hayırlıdır. 4-O gecede, Rablerinin izniyle melekler ve Ruh her bir işi için iner.” 5-Esenlik doludur Fecr’e kadar. “Biz onu Kadir gecesinde inzal ettik.” Kadir gecesinden maksat, zati şuhuddan sonra kalp makamında perdelenmiş haldeki Muhammedi (s.a.v) bünyedir. Çünkü vahyin inzali, yani nüzul etmesi zuhura çıkmaya hazırlanması ancak bu haldeki bu bünyeye mümkün olabilir. “Kadir gecesini bildiren nedir?..” Kadir, Hz. Muhammed’in yüce hatırı ve şerefidir. Çünkü O’nun Kadri ancak o halde zuhur eder ve kendisi de ancak o halde bunu bilebilir. Sonra yüce Allah, Kadir gecesini “Kadir gecesi, bin aydan daha hayırlıdır.” ifadesiyle yüceltiyor. Bir ayette “Onlara Allah’ın günlerini hatırlat.” deniliyor. Bundan da her varlığın, oluşun bir “gün” olarak nitelendirildiği anlaşılıyor. Eğer yukarıdaki ayeti bu ayetteki istiareyi esas alarak değerlendirirsek, her türde ay olarak belirginleşir. Çünkü ay, türün şahısları içermesi gibi günleri ve geceleri içerir. Her varlık cinsi de yıl konumundadır, cinsin türleri kapsaması gibi yılın da ayları kapsaması nedeniyle. Bin sayısı, tam bir sayıdır ve çoklu sayı olarak ondan yukarı sayı yoktur. Sadece onun tekrarlanmasıyla sayısal çokluk ifade edilir. Dolayısıyla, bin sayısı külden kinaye olarak kullanılmıştır. Yani, bu şahıs Hazreti Muhammed (s.a.v.) tek başına bütün türlerden daha hayırlıdır.

1472 • TEFSİRİ KEBİR / TE’VİLÂT

Sonra üstünlüğünün mahiyeti ve daha hayırlı oluşunun sebebi açıklanıyor ve şöyle deniyor: “O gecede, Rablerinin izniyle melekler ve Ruh (tenezzül eder) indikçe iner…” yani, ruhani ve nefsani kuvvetler, daha doğrusu semavi ve arz menşeli melekutlar ve ruh “her işi için” iner dururlar. Yani, her iş dolayısıyla inerler. Bundan maksat da, bütün eşyayı, varlıklarını, zatlarını, sıfatlarını, özelliklerini, hükümlerini ve hallerini bilmeleri, bunları idare edip emirleri altına almalarıdır. “Esenlik doludur…” bütün eksikliklerden ve ayıplardan beri oluş ve selamettir. “Fecr’e kadar…” battığı yerden doğan güneşin fecrinin doğuş vaktine ve ölümün yaklaştığı zamana kadar esenliktir. Amma bu vakitten sonra artık selamet, esenlik olmaz. Yani selametlidir, kendi nefsinde esenliktedir. Çünkü Allah’tan, meleklerden ve bütün insanlardan Ona çokça selam iletilir. Selam’dır.

BEYYİNE SURESİ • 1473

BEYYİNE SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Apaçık delil (beyyine) kendilerine gelinceye kadar ehl-i kitab’tan inkârcılar ve müşrikler bulundukları durumdan ayrılacak değillerdi. “İnkârcılar…değillerdi.” yani, ya ehli kitap gibi dinden ve Hakk’a ulaşma yolundan perdelenen veya müşrikler gibi Hak’tan perdelenen inkârcılar bulundukları durumdan “ayrılacak” değillerdi, içinde bulundukları sapıklıktan. “Apaçık delil kendilerine gelinceye kadar.” amaca ulaştırıcı açık hüccet “beyyine” gelinceye kadar sapıklıklarından ayrılacak değillerdi. Çünkü Yahudiler, Hıristiyanlar ve müşrikler gibi heva ve hevesleriyle, sapıklıklarıyla perdelenmiş değişik fırkalar birbirleriyle çekişiyor, birbirlerine karşı inatlaşıyorlardı. Her fırka, sahip olduğu inancın hak olduğunu iddia ediyor, karşı tarafı buna davet ederek dinini batıl sayıyordu. Ama bunların üzerinde ittifak ettikleri bir husus vardı. Şöyle ki: her iki kitapta (Tevrat ve İncil’de) vaat edilen, bu kitaplarda, kendisine itaat etmemiz emredilen Nebî ortaya çıkıncaya kadar üzerinde bulunduğumuz dinden ayrılmayız. O Nebî ortaya çıkınca, Ona tabi oluruz, hak üzerinde ve tek bir inanç üzerinde birleşiriz. Tıpkı şu anda ehli değişik mezheplere mensup mutaassıp kimselerin ahir zamanda ortaya çıkacak Mehdi’yi beklemeleri ve O ortaya çıkınca, tek bir söz üzerinde ittifak edeceklerini vaat etmeleri gibi. Bana göre, hak söz etrafında birleşmek için ahir zamanda Mehdi’nin ortaya çıkmasını bekleyen grupların durumu, yukarıda işaret edilen inkârcıların durumundan farksızdır. Yüce Allah söz konusu sapık grupların sözlerini aktardıktan sonra, onların bu denli güçlü bir şekilde ayrılmalarının, bu kadar şiddetli bir ihtilafa ve inatlaşmaya

1474 • TEFSİRİ KEBİR / TE’VİLÂT

kapılmalarının, ancak Nebi’nin ortaya çıkmasıyla birlikte apaçık delilin zahir olmasından dolayı olduğunu açıklamaktadır. Çünkü her fırka, belki her şahıs, üzerinde bulunduğu dinle perdelendiği için Nebî’nin, kendisinin hevasına uyacağını, kendisinin görüşünü onaylayacağını vehmediyordu. Ama Nebî, beklentisinden farklı bir tutumla zuhur edince de, küfürleri ve inatları arttı. Ona karşı saldırganlık duygusu ve kini şiddetlendi. 2-Allah’dan gönderilen ve tertemiz sahifeleri okuyan bir Rasul’dur. 3-Onlar, en doğru hükümleri havidir. “Bir Rasul’dur…” Bu ifade, gramer açısından önceki ayette geçen “beyyine=apaçık delil” den bedeldir. Yani, ortaya konmuş apaçık hüccet; “Allah’dan gönderilen…” irsal olunan “…sahifeleri okuyan…” tecerrüt ederek semavi nefislerle bütünleştiği için akıl levhalarından ve semavi nefislerden sahifeleri okuyan “tertemiz…” tabiat kirlerinden, unsurların bulaşıklığından, madde pisliğinden ve kulların tahrifatından beri, “Onlar…” o sayfalar, “en doğru hükümleri havi” sabit, ebedi, dosdoğru, hakkı ve adaleti dile getiren, değişmesi ve farklılaşması asla mümkün olmayan ve dosdoğru dinin temelini oluşturan yazılar içeren o kitabın dır ki bütün bu özellikleri sebebiyle kayyim’dir ki işte onun sayfalarını kendilerine okuyan bir Rasul’dur. 4-Kitab verilenler ancak O hüccet geldikten sonra tefrikaya düştüler. 5-Halbuki onlara dini yalnız O’na has kılarak hanifler olarak namazı ikame etmeleri ve zekatı vermeleri emrolunmuştu. İşte en doğru din budur. 6-Şüphesiz ehl-i kitaptan kafir olanlar ile müşrik olanlar ebedi kalmak üzere cehennem ateşindedirler. İşte bunlar, halkın en şerlileridirler. “Halbuki onlara…emrolunmuştu.” Her iki kitabın ehli olup da hevalarıyla kendilerine emrolunan şeylerden perdelenen kimselere, “ancak” ibadeti sırf Allah’a sunmaları emredilmişti. “dini yalnız O’na has kılarak.” dini, batıl şaibelerinden ve başkasına iltifat etme kirinden arındırmaları emredilmişti. “hanifler olarak…” Hakk’a ulaştırmayan bütün yollardan, O’ndan başka her şeyden uzaklaşarak, “namazı ikame

BEYYİNE SURESİ • 1475

etmeleri ve zekatı vermeleri…” bedensel ve mali ibadetlerle O’na ulaşmaya çalışmalarıyla emrolunmuşlardı. Yani, kendilerine yöneltilen bu emrin tek sebebi, üç temel prensipten ayrılmamalarıydı: İhlas üzere tevhid, başkasından kati nazar etmek, O’ndan başkasından yüz çevirmek ve arındırıcı ameller türünden bedensel ibadetleri yerine getirmek yani “salatı ikame etmek”.., kendi alanında direk hükmünde olan namaz gibi. Nitekim Rasulullah (s.a.v) şöyle buyurmuştur: “Namaz dinin direğidir.” Bir de terk ve tecerrüt gibi zühdün hakikâti hükmünde olan amelleri gerçekleştirmek. Bunun esası da zekât vermektir. Bu ise bizzat, sözü edilen Rasul’ün okuduğu dosdoğru dinin yazılı hükümleridir. “İşte en doğru din budur.” Şu halde gerçek Hanif din, Adem’den günümüze kadar tek bir dindir. Bu dinin temel özelliği, tevhidden ayrılmamak ve diğer iki temeli de içeren evrensel adalet yolunu izlemek. “Şüphesiz ehl-i kitaptan kafir olanlar..” Eğer insanlar hevalarıyla perdelenmeselerdi, Kitaplarını tahrif etmeselerdi, yırtıcı nefislerinin zuhur etmesiyle taassuba kapılmasalardı, şehvetlerine uymasalardı, vehimleri ve tasavvurlarıyla, vaziyetlerinin zahiriyle, adetleriyle, temennileriyle ve arzularıyla Kitaplarında yazılan hakikâtlerden perdelenmeselerdi, onların dini de bu dinin aynısı olacaktı. Velhasıl “müşrikler..” perdelenmişler, hangi fırkaya mensup olurlarsa olsunlar, “halkın en şerlileridirler” ve “ebedi kalmak üzere…” tabiat kuyusunun dibinde eserler cehenneminin ateşine atılacaklardır. 7-Şüphesiz iman edip salih amel işleyenler ise, işte bunlar da halkın en hayırlısıdırlar. İlmi tevhitler vaat ete iman eden, faziletleri edinme hususunda adalet kanununa göre muamele eden muvahhidler ise “halkın en hayırlısı” dırlar. 8-Rablerinin yanında onların mükafatı altından nehirler akan Adn cennetleridir orada ebedi kalacaklardır. Allah, onlardan razı olmuştur ve onlar da O’ndan razı olmuştur. İşte bu söylenenler hep Rabbinden haşyet duyanlar içindir. Derecelerine, mertebelerine göre, onlar, fiil ve sıfat cennetlerinde sonsuzluk bahçelerinde olacaklardır. Bunların en yüksek dereceleri ise, sıfat kemali makamıdır ki, bu da rıza makamıdır. Zira “Allah, onlardan razı olmuştur ve onlar da O’ndan razı olmuştur.”

1476 • TEFSİRİ KEBİR / TE’VİLÂT

“Bu söylenenler hep Rabbinden haşyet duyanlar içindir.” Bu makam, Rabbinin azamet sıfatıyla tecelli ettiği esnada Rabbani haşyet illetiyle hareket edenlere mahsustur. Çünkü Rab, azamet sıfatıyla kalbin üzerine tecelli edince, kulu haşyet bürür. Bu, rıza makamıyla bağdaşmayan korku değildir. Bilakis, tecellinin hükmüdür, nefis üzerindeki etkisidir. Yine, perdelenmişler için ortak miktarda bir ateş azabı da sabit olmuştur. Ama bu, en bedbahtlar için olan en büyük ateşten daha aşağıdır. Tıpkı bunun gibi, muvahhitler için de ortak miktarda bir cennet takdir edilmiştir ve bu cennet, en muttaki arifler için hazırlanan en yüce cennetten daha aşağıdır. Bu cennetin en yüce derecesi ise rızadır. Vesselam.

ZİLZÂL SURESİ • 1477

ZİLZÂL SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Arz şiddetli bir sarsıntı ile sallandığı vakit…” “…Sallandığı…vakit” beden arzı, insani ruhun çıkarılması ölüm esnasında hayvani ruhla kuvvetler “sarsıntısıyla” sallandığı zaman. Çünkü bedenin harap olacağını, bünyesinin yıkılacağını ilan eden bu durumda beden kaçınılmaz olarak sarsılır. 2-Ve toprak ağırlıklarını dışarı çıkardığın da, 3-Ve insan ‘ne oluyor buna (bana)!’ dediği vakit. 4-O gün arz bütün haberlerini anlatır. 5-Rabbinin ona vahyetmesiyle. “Toprak ağırlıklarını…” beden arzı, “..dışarı çıkardığı…vakit.” Metaını dışarı attığı zaman. Çünkü beden, kuvvetlerden, ruhlardan, amellerin heyetlerinden ve kalpte kökleşmiş inançlardan oluşan bu metalarla değerlenir. Ayette geçen “eskal” kelimesi “sakl” in çoğuludur ve ev eşyası anlamına gelir. “Ve insan ‘ne oluyor buna!’ dediği vakit.” Ne oluyor buna! Niçin sarsılıyor, sallanıyor! Bunun derdi nedir? Hastalığı nedir? Mizacı mı bozuldu? Yoksa karışımlar mı galip geldi? Diye sormaya başlar… Ki işte “O gün…bütün haberlerini anlatır.” Hal diliyle beden arz’ı her şeyi anlatır. “Rabbinin ona vahyetmesiyle..” ona işaret etmesiyle, sallanmasını, yıkılmasını ve ruhun çıkması ve ölümün gerçekleşmesi esnasında ağırlıklarını dışarı atmasını emretmesiyle birlikte hal diliyle kendisiyle ilgili her şeyi açıklar. 6-O gün insanlar amellerini görmeleri için darmadağınık gruplar halinde geri dönüp gelirler. 7-Kim zerre miktarı hayır yapmışsa onu görür.

1478 • TEFSİRİ KEBİR / TE’VİLÂT

8-Kim zerre miktarı şer işlemişse onu görür. “O gün insanlar…geri dönüp gelirler.” Kabirlerinden, beden mahreçlerinden sözleşme yerlerine, hesap ve ceza yurtlarına “darmadağınık” olarak, mutlular ve bedbahtlar şeklinde ayrılmış “gruplar halinde” olarak “amellerini görmeleri için” gelirler. Amellerinin nefislerinin sahifelerine işlenmiş suret ve heyetleriyle karşılıklarını almak üzere gelirler. Mutlulardan “Kim zerre miktarı hayır yapmışsa onu görür.” Bedbahtlardan “kim zerre miktarı şer işlemişse onu görür.” “Kim…yapmışsa…” ifadesindeki “men=kim” edatı genellik ifade etmesine karşın, her iki yerde de “eştaten=darmadağınık” ifadesi tarafından hususileştirilmiştir. Çünkü, bedbahtların işledikleri hayırlar, küfür ve perdelenmişlik nedeniyle boşa gider. Mutluların kötülükleri ise, iman, tevbe, hayırların baskın gelmesi ve fıtratın bozulmaması nedeniyle affedilir.

ÂDİYÂT SURESİ • 1479

ÂDİYÂT SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-And olsun, nefesleriyle harıl harıl koşanlara, 2-Çakarak kıvılcım saçanlara, 3-Sabah baskını yapan akıncılara, 4-Onunla orada tozu dumana katanlara. 5-Derken orada bir topluluğun ta ortasına girenlere, “And olsun… harıl harıl koşanlara…” Allah yolunda cehd edip yol alan, seyrinin ve riyazetinin şiddetinden, çabasının ciddiyetinden koşan atlara benzeyen, şevkinin büyüklüğüyle “nefesleriyle” soluk soluğa kalan nefislere, “çakarak kıvılcım saçanlara” sonuçlar çakmağını çakıp faal akıl nurunu nazar ve malumat-fikir terkibinin ateşiyle tutuşturanlara. “Sabah baskını yapan akıncılara…” zahirinde ve dışında yer alan maddi varlıkları ve batınında ve içinde yer alan nefis suretlerinin heyetleri, fiil eserleri, şehvet ve lezzet meyilleri, vehim ve hayal vesveseleri gibi kendilerine taalluk eden şeyleri İlahi tecelli sabahının nuruyla, terk ve tecerrüt etme sonucu gerçekleşen vuslat doğuşunun ve başlangıcının eseriyle yağma eden “akıncılara” . “Orada tozu dumana katanlara…” bu tecellinin nuruyla, büyük kıyamet gününün sabahında, Hakk’a yönelişin şiddetiyle, O’na yönelişin aşkıyla bitkin düşürmek ve inceltmek, riyazetle takatsiz bırakmak, hazlarından yoksun bırakmak suretiyle beden toprağının tozunu koparanlara, kuvvetleri beden dostluğundan, ruhu bedenin yanından uzaklaştıranlara, bedeni nurların telakkisiyle dolduranlara. Nitekim Araplar: Esare anhu’l gubar=onun tozunu kaldırdı” derler. Yani, helak etti, yok etti. Darmadağın ederek toz haline getirdi.

1480 • TEFSİRİ KEBİR / TE’VİLÂT

“Derken orada bir topluluğun ta ortasına girenlere…” Yani bu sabahta ve bu sabahın aydınlığında zat aynı cemine dalanlara. Yani, beden toprağının yoğunluğunu inceltirler. Öyle ki toz gibi ipince olur. Böylece zat cemi tozunu kaldırırlar. Çünkü vuslat, ancak bedenle olabilir. Tıpkı Rasulullah’ın (s.a.v) Miracı gibi. O da bedenle olmuştur. Kısacası, amel eden alimlere, tecelli nuruyla terk edip tecerrüt edenlere, riyazetle bedenleri incelttikçe inceltenlere, böylece vuslata erenlere “And olsun” yemin ederim. 6-İnsan, Rabbine karşı pek nankördür. 7-Şüphesiz buna kendisi de şahittir. 8-Ve o, mal sevgisine de aşırı derece şiddetlidir. “İnsan, Rabbine karşı pek nankördür.” Nimetlere şükreden, nimetlere kavuşmakla Hakk’a vasıl eden kimselerin hürmetine yemin ederim ki, insan, Rabbine karşı nankördür. Çünkü nimetlerle O’ndan perdelenir, nimetlerin yanında durur, ötesine geçmez, nimetleri, Rabbine ulaşmanın vesilesi olacak şekilde gereği gibi kullanmaz. “Şüphesiz buna kendisi de şahittir.” Çünkü perdelendiğini bilir ve aklı, fıtratının nuru sayesinde, Allah’ın nimetlerinin hakkını eda etmediğine, nankörlük etmek suretiyle Allah’a karşı kusur işlediğine tanıklık eder. “Ve o, mal sevgisine de aşırı derecede şiddetlidir.” Yani, mal sevgisi hususunda güçlüdür. Ya da malı aşırı derecede sevdiği için, cimridir. Bu yüzden mal ile perdelenir, başını mal elde etmenin, malı korumanın, biriktirmenin ve başkalarına vermemenin yoluna koyar. Mal ile meşgul olarak Hakk’ı unutur, Hak’tan yüz çevirir. Ya da insan, Hakk’a ulaşmanın aracı olan mala yönelik sevgisinden dolayı tutucudur, gergindir; güler yüzlü ve açık değildir. 9-Düşünmez mi kabirlerin diriltilip dışarı atıldığında, 10-Kalplerde gizlenenler açığa çıkarıldığında, 11-Şüphesiz Rableri o gün onlardan tamamıyla haberdardır. “…Düşünmez mi?” Yani, bu perdelenmeden ve akla muhalefet etmekten sonra, fıtratının nuruyla ve aklının kuvvetiyle bilmez mi ki “ diriltilip dışarı atıldığı…” zaman yani nefis ve ruhların kabirlerdeki bedenleri diriltildiği ve “kalplerde gizlenenler” göğüslerinde gizli olanlar dışarı atıldığı zaman. Yani, kalplerinde bulunan amellerin heyetleri ve sıfatları, kalplerinde yazılı bulanan sırları ve niyetleri dışarı çıkarıldığı zaman “şüphesiz, Rableri o gün onlardan tamamıyla haberdardır.” Çünkü; “Habir’dir”, sırlarını, vicdanlarının gizliliklerini, amellerini ve zahirlerini bilir ve buna göre onların karşılıklarını verir.

KÂRİA SURESİ • 1481

KÂRİA SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-el-Karia. “Kapı çalan!” İnsanları çarpıp onları helak eden felaket! “el-Karia”, Bundan maksat ya büyük kıyamettir ya da küçük kıyamettir. Eğer büyük kıyamet kastediliyorsa, anlamı; teklik zatının tecellisiyle çarpılan kimseyi yok eden ve beşeriyeti bütünüyle fenaya götüren haldir. Çarpıldıkları bu felaketin künhünü bilmenin ve miktarını ölçmenin imkânı yoktur. 2-Nedir Karia? 3-Karia’nın ne olduğunu sana ne bildirdi? 4-İnsanların yayılan pervaneler gibi olduğu gündür. 5-Dağların da atılmış renkli yüne dönüştüğü gündür. “İnsanların…pervaneler gibi olduğu…gündür.” insanlar, bu müşahede esnasında zillet içinde olurlar, herkes bir tarafa bakar, paramparça olurlar. Tıpkı etrafa “yayılan” pervaneler gibi. Hatta daha alçak ve daha zelil olurlar. Çünkü muvahhidin gözünde bir değerleri,etkileri ve ağırlıkları yoktur. Nitekim “Kişinin gözünde insanlar, develer ve pervaneler gibi değersiz olmadıkça imanı kemale ermez.” denilmiştir. Yayılmışlardır; “Ateşin etrafını sarmış” ateşte yanmış ve kül olup savrulmuş pervaneler gibi olurlar. Çünkü muvahhit insan, onlara fena bulmuş varlıklar gözüyle bakar. “Dağların da…dönüştüğü gündür.” varlığın parçaları ve mertebeleri, farklı sınıf ve türleriyle “atılmış renkli yüne” dönüştüğü gündür. Çünkü tecellinin etkisiyle etrafa saçılan tozlara dönüşürler, dağılıp giderler. 6-O gün kimin tartılan ameli ağır gelirse, 7-O, razı bir yaşayış içindedir. Eğer çarpılan insanlardan maksat, büyük kıyamet ehli ise, bu durumda kastedilen anlam şudur: İnsanlar, tecelli nuruyla yanmış, etrafa saçılmış, darmadağın olmuş pervaneler gibi olurlar, başka değil. “Dağların…” değişik mertebe ve renkleriyle zatları ve sıfatları “atılmış renkli yüne dönüştüğü gündür.” Atılmış renkli yün gibi etrafa saçılır,

1482 • TEFSİRİ KEBİR / TE’VİLÂT

dağılırlar. Ancak “kimin ameli ağır gelirse…” ve “ameli yeğni gelirse…” ifadeleri, böyle bir anlam için elverişli değildir. Çünkü o günde böyle bir ayrıntı söz konusu olmaz. Biliniz ki, Hakk’ın mizanı, halkın mizanından farklıdır. Hakk’ın mizanında, tartılan şeylerin yükselip yukarı çıkması ağırlık, aşağı inip düşmesi ise hafifliktir. Çünkü Allah’ın mizanı adalettir. Tartıldığında ağır gelen şeyler, yani Allah katında muteber olan, ağırlığı bulunan, değer ve önem atfedilen şeyler, kalıcı olan salih amellerdir. Ebedi kalıcılıktan daha ağır basan bir şey de olmaz. Allah katında ağırlığı, değeri ve itibarı olmayan hafif şeyler ise, maddi lezzetlerden ve şehvetlerden kaynaklanan bozguncu fani şeylerdir. Sırf yokluktan daha hafif bir şey de olmaz. “O gün kimin tartılan ameli ağır gelirse…” amelleri, hakiki ilimlerden, nefsani faziletlerden, kalbi ve ruhani kemalatlardan oluşursa, “o…bir yaşayış içindedir” ki “razı” halidir ki, hoşnutluk verir. Yani fiil cennetlerinin üstünde sıfat cennetlerinde hakiki bir hayat yaşar. 8-Amma kimin de mizanları yeğni gelirse, 9-Onun anası, Haviye’dir. 10-Onun ne olduğunu sana ne bildirdi? 11-Kızışmış bir ateştir. “Ameli yeğni olana gelince…” amelleri kötülüklerden ve nefsani rezilliklerden oluşan kimseye gelince, “işte onun anası haviyedir.” Yani, barınağı, cismani tabiat cehenneminin kuyusunun dibidir. Buraya atılanlar bu kuyunun dibine düşerler. “Onun ne olduğunu sana ne bildirdi?” onun hakikâtini ve halinin künhünü bilir misin? Bir “ ateş” tir. Eserler ateşidir. “kızışmış” dır. Yakıcılığın zirvesindedir. Kişinin anasının haviye olmasının anlamı, onun helak olacağıdır. Kişinin helak olduğu bu felaket nedir bilir misin? Helak eden, yakıcı, kızgın bir ateştir. Eğer çarpılan insanlardan maksat, küçük kıyamet ehli olursa, insanların şiddetinden çarpıldıkları haldir. Bu ise, ölümdür. O gün insanlar, bedenlerden ayrılmaları, kabirlerden diriltilip çıkarılmaları, nur âleminin ışığına yönelmeleri, bu esnada zillet ve korku içinde olmaları, ayrıca maksatlarının farklı olması, inançlarının ve hevalarının farklılığı oranında hayretler içinde olmaları itibariyle etrafa saçılan pervaneler gibi olurlar. Organ dağları da renklerinin ve sınıflarının farklılığı, cüzlerinin başkalığı, dağılıp tuz buz olmaları itibariyle atılmış renkli yüne dönüşürler. Diğer ayetler ise, yukarıda sunduğumuz anlamdadırlar. Allah doğrusunu herkesten daha iyi bilir.

TEKÂSÜR SURESİ • 1483

TEKÂSÜR SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Çokluk kuruntusu (tekasür) sizi o derece oyaladı. 2-Hatta kabristanlara kadar ziyaret ettiniz. “Çokluk kuruntusu sizi o derece oyaladı ki…” dünya hayatının nimetlerinden olan mal, neseb gibi maddi, hayali ve fani lezzetler (tekasür) sizi o kadar oyaladı ki, bunlarla perdelendiniz, kemalinizin bunlarda olduğunu sandınız. Ahiret nimetlerinden olup kalıcı manevi kemalattan, akli lezzetlerden, akıl ve makulattan, istidat nuru ve fıtrat saflığından oluşan güzelliklerinizi yok ettiniz. Her grubun mal, evlat, baba ve atalar (neseb) gibi fani şeylerle övünmesi sizi öyle bir noktaya götürdü ki, bunların mevcut olanlarıyla yetinmediniz de, çürümüş kemiklerden oluşan ve yok olmuş bulunan geçmişlerle övünme cürmünü bile işlediniz. Çünkü perdeniz o kadar şiddetli, hayal lezzeti o kadar galip gelmiş ve vehim şeytanının üzerinizdeki hakimiyeti o kadar güçlü idi ki, bu durum, siz ölünceye kadar devam etti. Ömrünüzü bu uğurda tükettiniz. Ama bütün ömrünüz boyunca sizin kurtuluşunuzun sebebi olan şeyin farkına varmadınız. 3-Hayır! Yakında bileceksiniz! 4-Elbette yakında bileceksiniz! 5-Hayır! Keşke ilmel yakın bilseydiniz. 6-And olsun mutlaka cehennem ateşini görürsünüz. 7-Sonra yemin olsun onu mutlaka aynel yakıyn görürsünüz. 8-Nihayet çekileceksiniz.. o gün nimetlerden elbette ve elbette hesaba

1484 • TEFSİRİ KEBİR / TE’VİLÂT

“Hayır!…” böyle şeylerle oyalanmaya yönelik bir itirazdır bu. Ve bu şekilde oyalanmanın sonunun vahametine dikkât çekmektedir. “Yakında bileceksiniz!” Bedenler harap olduğu, varlıklar üzerindeki perde kalktığı zaman bileceksiniz. Ama o zaman, bilmenin size bir faydası olmayacaktır. Çünkü ölümle birlikte sizi kemale erdirmeye yarayan sebepler ve araçlar yok olacaklardır. Evet, o sırada bu tür maddi şeylerle, çarçabuk geçen vehim menşeli olgularla, sonuçları kalıcı olduğu için vebali büyük olan bu davranışlarla meşgul olmanın akıbetinin vahametini, bunların heyetleriyle azap görmekte oluşunuzu ve eserlerinin ateşinin sizi istila edişini göreceksiniz. Ama bir işe yaramayacak. “Elbette yakında bileceksiniz.” Bu ifade, tehdidin bir tekrarıdır. Eğer, bu maddi, hayali ve fani lezzetlerden üstün olan, yakini ilimlerden ve nurani idraklerden oluşan hakiki lezzetleri tatsaydınız, değerli ömrü bunların uğrunda tüketmenizden, kalıcı nimetlerden gafil oluşunuzdan dolayı tarifi imkânsız bir pişmanlık ve hasret duyacaktınız. “Mutlaka görürsünüz.” Yani, Allah’a and olsun ki, bu maddi lezzetlerle perdelendiğiniz için tabiat “cehennemi ateşini” görürsünüz. “Sonra…” onu gözle görerek “mutlaka aynel yakıyn…” tadarsınız. Bilmenin ötesinde, zevk ve vicdan olarak tadarsınız. “Nihayet o gün nimetlerden elbette ve elbette hesaba çekileceksiniz.” Nimet hangisidir? Dünyevi olanlar mı, akıbeti bundan ibaret olan, dünyanın fani lezzetleri, malı ve kalıntıları mı? Yoksa sizin inkâr ettiğiniz ama ebediyen olduğu gibi kalan uhrevi olanlar mı? Hangisi gerçek nimettir? diye size sorulacaktır. “Mutlaka cehennem ateşini görürdünüz…” ifadesinin, “lev” edatının cevabının yerini almış olması da mümkündür. Çünkü Arapça grameri açısından yemin ve şart bir arada olduğu zaman, ikisinin cevabı anlam olarak bir olur. Burada şartın cevabının da yerini almak üzere lafız olarak, yemine has kılınmıştır. “Eğer onlara uyarsanız şüphesiz siz de Allah’a ortak koşanlar olursunuz.” (Enam, 121) ayetinde de buna benzer bir kullanım vardır. Yani, Allah’a ant olsun, eğer ilmel yakin bilseydiniz, ilmel yakin mertebesine ulaşsaydınız, şehvetlere dalmak, vehim menşeli ve hayali lezzetlerin peşinde ömür tüketmek, maddi ve

TEKÂSÜR SURESİ • 1485

bedensel kemalat için uğraşmak gibi başınızı daldırdığınız, üzerine üşüştüğünüz rezillikler gibi şeylerle perdelenen kimselere özgü olan tabiat cehennemi ateşini görürdünüz ve bunlardan kesin olarak vazgeçerdiniz. Sonra, ilmel yakin mertebesine vakıf olduğunuz anda, onun zevkini alır, zatını tanır, kalıcılığını, güzelliğini, şerefini ve göz alıcılığını öğrenir, bunun yanında şu anda içinde bulunduğunuz halin sorumluluğunun kalıcı, kendisinin ise fani, çirkin, değersiz ve vebalinin ağır olduğunu bilirdiniz. Böylece, ayan ve müşahede mertebesine yükselir, hakikâtleri kutsi nurları ve İlahi sıfatlarıyla gözlemlerdiniz. Ayan nuruyla cehennemin hakikâtini, bu maddi lezzetlerin vebalini, heyetlerinin elemini, ateşin ve yoksunluğun azabını müşahede ederdiniz. “Nihayet o gün nimetlerden elbette ve elbette hesaba çekileceksiniz.” Nimet hangisidir; şu anda içinde bulunduğunuz uhrevi nimetler mi, yoksa dünyevi nimetler mi? Ya da kastedilen anlam şudur: Ey perdelenmişler! Eğer bu süsleri ve hurafeleri ilmel yakin derecesinde bilseydiniz, şevkin şiddetinden ve aşk ateşinin istilasından dolayı cehennemi görürdünüz. Sonra bu şevk sayesinde aynel yakin ve müşahede mertebesine yükselirdiniz. O zaman aşk ateşinin hakikâtini açık olarak görürdünüz. Sonra, bu zevkin ardından hakkal yakin derecesi olan bu nimetlerden sorulurdunuz: Nedir bunlar? Yani, sonra vuslat zevkini ve hakkal yakin mertebesinin eserini bulurdunuz. Ondan haber vermeniz de mümkün olurdu. Allah doğrusunu herkesten daha iyi bilir.

1486 • TEFSİRİ KEBİR / TE’VİLÂT

ASR SURESİ • 1487

ASR SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Yemin ederim o Asra. 2-Muhakkak ki insan, bir hüsran içindedir. 3-Bundan, ancak iman edenler iyi amel işleyenler birbirlerine Hakk’ı tavsiye edenler ve sabrı tavsiye edenler müstesnadır. “O Asra” yemin ederim. Zamana ve zamanın içindekilerin kalışı boyunca onunla birlikte meydana gelen şeylere sebebi ve illetiyle, yani Dehr’e and olsun ki, insanlar, eşyanın ve hallerin değişimini ona nispet ederler ve onu bunlar üzerinde bir müessir konumuna getirirler. Nitekim şöyle demişlerdir: “Bizi ancak zaman helak eder.” (Casiye, 24) Oysa gerçek müessir Allah’tır. Nitekim Resulullah (s.a.v) şöyle buyurmuştur: “Zamana” Dehr’e sövmeyiniz, çünkü zaman dediğiniz Allah’tır.” Burada zamana yönelik bir tazim vardır. Çünkü yüce Allah, sıfatları ve fiilleriyle zaman (Dehr) mazharında zuhur etmiştir. Dolayısıyla zamanla Allah’tan perdelenen kimse hüsrandadır. Bu ise, sermayesinde zarara uğrayan insandır. İnsanın sermayesi, fıtratının nurudur, ezeli istidadın içerdiği asli hidayettir. Ama insan, dünyayı, fani lezzetleri tercih etmiş, bunlarla ve zamanla perdelenerek baki olanı fani olanın içinde kaybetmiştir. “Bundan ancak iman edenler…müstesnadır.” Allah’a yakini, ilmi imanla inananlar, Allah’tan başka müessir olmadığını bilenler, zaman perdesinin dışına çıkanlar “iyi ameller işleyenler” faziletlerden ve hayırlardan oluşan kalıcı ve yapıcı salih ameller işleyenler, yani bu tür faziletler kazananlar, böylece sermayeleri konumundaki istidat nuruna kemal nurunu katmak suretiyle kâr edenler, “birbirlerine Hakk’ı tavsiye

1488 • TEFSİRİ KEBİR / TE’VİLÂT

edenler” tevhid ve adalet gibi sabit, hiçbir zaman değişmeyen baki hakikâtleri, diğer bir ifadeyle zati, vasfi ve fiili tevhidi tavsiye edenler… çünkü sadece bu değişmeyen haktır… “Ve sabrı tavsiye edenler” Hak ile beraber ve Hak üzere temkin ve istikametle O’ndan başkasına karşı sabrı tavsiye edenler müstesnadır. Çünkü Hakk’a ulaşmak kolaydır. “insan, bir hüsran içindedir..” Ama Hak üzere kalmak, istikamet ve kulluk ederek Hak’ta sebat edip sabretmek kibriti ahmerden ve beyaz kargadan daha değerlidir. Sözün özü: İnsanoğlu hüsrandadır. Ancak ilim ve amelde kâmil olup bunlarla kemale erenler müstesnadır. “Asr” kelimesini “sıkma” anlamına gelen asere/ya’siru fiilinin masdarı olarak ele almak da mümkündür. Buna göre şöyle bir anlam kastedilmiş olur: Yüce Allah’ın, arınıp tertemiz oluncaya kadar insanı, bela, cehd ve riyazetle sıkmasına yemin ederim ki, hiç kuşkusuz, kabuğun yanında kalan, beşeriyet perdesinin gerisinde bekleyen insan, hüsrandadır. İlim ve amelle arınan, kabuğun gitmesinden sonra geride kalan saflığın ayrılmaz özelliği olan yakini inançtan ibaret sabit ve değişmez Hakk’ı tavsiye eden, sıkılmaya, bela ve riyazetle sıkıştırılmaya sabretmeyi tavsiye eden kimseler müstesnadır. Nitekim, Rasulullah (s.a.v) şöyle buyurmuştur: “Bela önce Nebilere, sonra velilere, sonra onları izleyen kimselere havale edilmiştir.” Bir başka hadiste de şöyle buyurmuştur: “Bela, Allah’ın kırbaçlarından biridir ki, kullarını onunla kendisine doğru sevk eder.”

HÜMEZE SURESİ • 1489

HÜMEZE SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Vay haline! Arkadan çekiştirmeyi, yüze karşı eğlenmeyi aden edinenler güruhuna . “Arkadan çekiştirmeyi (hümeze), yüze karşı eğlenmeyi adet edinen (lümeze) herkesin vay haline!” Bu iki rezilliği alışkanlık haline getirmiş, bu bayağılığa dadanmış kimselere yazıklar olsun. Çünkü kelimenin orijinalinin kalıbı alışkanlık anlamını verir. El-hemz: insanların namuslarına dil uzatmak, ırzlarını lekelemek, kırmak; el-lemz ise, onların ayıplarını sayıp dökmek demektir. Bu iki rezil alışkanlık, cehaletten, öfkeden ve kibirden kaynaklanır. Çünkü, insanlara eziyet etmeyi ve onlardan üstün olmayı istemeyi içerirler. Bu rezillikleri alışkanlık haline getirmiş insan, başkalarına üstünlük kurmak ister; kendisinde, onlardan üstün olmasını sağlayacak bir fazilet bulamayınca, insanlara ayıplar ve rezillikler nispet etmeye çalışır ki, kendisinin onlardan daha iyi ve daha üstün olduğu ortaya çıksın. Ama bu yaptığının insanlara nispet ettiği rezilliğin aynısı olduğunun ve de rezilliğin olmayışının fazilet olmadığının farkında değildir. Bu kimse nefsine ve şeytanına aldanmıştır. Konuşma gücü ve öfke menşeli iki rezillikle nitelenmiştir. 2-O ki, mal toplamış ve onu sayıp dökmüştür. 3-Malın kendisini ebedi kılacağını zanneder. Sonra bu vasıftan bedel olarak şehvet gücünden kaynaklanan bir rezilliğe işaret ediliyor: “O ki, mal toplamış ve onu sayıp dökmüştür.” Bu kişinin malı toplayıp saymasından, belalara karşı bir hazırlık olarak biriktirmesinden söz edilmesi de, onun cehaletine yönelik bir işarettir. Çünkü malı, belalara karşı bir önlem olarak biriktiren kimse, aynı malın kendisinin başına bela getirdiğini bilmemektedir. İlahi hikmet, malın belalar aracılığıyla ondan ayrılmasını gerektirir çünkü. Başına belaların

1490 • TEFSİRİ KEBİR / TE’VİLÂT

gelmesine sebebiyet veren şey, biriktirdiği mal iken, bu mal onu belalara karşı nasıl korusun? “Malın kendisini ebedi kılacağını zanneder.” ifadesi de bu anlama yönelik bir işarettir. Yani bu kimse, kişiyi ebedi kılan donanım ve kazanımın ilim, kalıcı manevi faziletler olduğunu, arızi, maddi ve fani birikimler olmadığını bilmemektedir. Ama bu kimse böyle bir zanna kapılmış, çünkü sonu gelmez maddi arzulara aldanmıştır. Vehim şeytanının hilesine aldandığı için, ecelin ansızın geleceğinden haberdar değildir. Kısacası, meleki gücün rezilliği olarak belirginleşen cehalet, bütün rezilliklerin aslı ve gerektirici etkenidir. Bu yüzden bu rezilliğe batan kimsenin, kalbi bürüyen ve cevherini iptal eden ebedi azabı hak etmesi kaçınılmazdır. 4-Hayır! And olsun ki o hutameye atılacaktır. 5-Hutame’nin ne olduğunu sana ne bildirir? 6-Allah’ın yakılmış ateşidir o, 7-Ki kalpler (fuadlar) üzerine bürür. 8-Muhakkak o üzerlerine kapatılmıştır kilitlenmiştir. 9-Uzatılmış sütünlara. “Hayır!…” bu ifade, gerçekleşmesi imkânsız olan bir şeyin vuku bulacağını sanmaya yönelik bir itirazdır. “And olsun ki o…atılacaktır.” Yani, bu kimse, fıtratının mertebesinden galip tabiat mertebesine düşecektir. Bu ise hutamedir. Hutamenin özelliği de, içine atılan, düzeyine indirilen her şeyi, gücüyle istila edip kırmaktır. Hutame, “manevi bir ateş” “Allah’ın yakılmış narı” olarak kalbin (fuad’ın) cevherini ortadan kaldırır, ona tarifsiz bir acı verir, onu bütünüyle bürüyerek dışına ve içine nüfuz eder. Kalbin ruhla bütünleşen olumlu sonuçlarını silip süpürür. “O üzerlerine kapatılmıştır.” Hutame, onların üzerine “muhakkak” kapatılmıştır, kapıları kilitlenmiştir. Bunun nedeni de kalbin, orada cismani maddelerle perdelenmesi, karanlık heyetlerin iyice kökleşmesi, heyulani katkıların, hayvani, vahşi ve şeytani suretlerin iyice yapışıp kalması, dolayısıyla bunlardan kurtulup kutsi âleme yükselmesinin imkânsız hale gelmesidir. “Uzatılmış sütunlara…” bağlanmışlardır. Ay feleğinden merkeze doğru uzatılmış sütunlar yani. Bunlar ise, unsur tabiatlarıdır ki, taalluk etmek, meyiller silsilesiyle ve sevgiyle sarılmak suretiyle bağlanmışlardır. Allah, doğrusunu herkesten daha iyi bilir.

FİL SURESİ • 1491

FİL SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Görmedin mi? Rabbin fil sahiplerine nasıl yaptı? “Rabbin fil sahiplerine neler etti, görmedin mi?” Fil sahipleri kıssası meşhurdur. Fil olayı, Resulullah’a (s.a.v) yakın bir zamanda meydana gelmişti. Olay, Allah’ın gücünü gösteren büyük delillerden, O’nun dokunulmaz kıldığı bir şeyi çiğneme cüretini gösteren kimselere yönelik öfkesinin sonuçlarından biridir. Kuşlara ve vahşi hayvanlara ilham etmekle insana ilham etmek birbirine yakın mahiyettedir. Çünkü söz konusu varlıkların nefisleri yalındır. Ayrıca, yüce Allah’ın kendilerine verdiği özellikler itibariyle taşların bir varlık üzerinde etkili olmaları da görülmemiş, garip, akıl almaz bir şey değildir. Bir kimse kudret âlemine muttali olur, gözlerinin önünden hikmet perdesi açılırsa, buna benzer birçok şey görecektir. Nitekim, günümüzde de buna benzer bir olay meydana geldi. Şöyle ki: Eyburd şehri, farelerin istilasına uğradı. Bunlar şehrin bütün ekili arazilerini mahvettiler. Sonra Ceyhun ırmağının kıyısına doğru çöle yöneldiler. Her biri ırmak kıyısındaki ormandan bir odun parçası alarak üzerine çıkıp ırmağın öbür kıyısına geçti. Bu olay, kıyamet sahneleri ve benzerleri gibi tevil kabul etmeyen bir gerçektir. Fil olayının teviline gelince: Bil ki, Habeşli nefis Ebrehe’si, Allah’ın gerçek evi olan kalp Kâbesini yıkmak ve istila etmek üzere harekete geçti. Ruhani kuvvetler hacılarının, kendisi tarafından bina edilen cismani tabiat kilisesine yönelip ona saygı sunmalarını istedi. Derken ameli akıl Kureyşlisi, akli gıda fazlasının kalıntılarıyla bu kilisenin içine pisledi. Bu, tıpkı güzel adetler ve övgüye değer adap gibi tabii olgulara özgü bir tedip yöntemiydi. Kureyş kafilesinin tutuşturduğu ruhani kuvvetlerin şevk ateşinin kıvılcımları kiliseye sıçradı ve riyazetle onu yaktı.

1492 • TEFSİRİ KEBİR / TE’VİLÂT

Bunun üzerine nefis Habeşi Ebrehe’si askerlerini harekete geçirdi, nefsani kuvvetlerden, onların gazap, şehvet gibi tabiatları itibariyle karanlık olan sıfatlarından oluşan ordularını seferber etti. Vehim şeytanının akıl orduları karşısında yenilmeyen ve savaşta onlara karşı koyan fili ordunun önüne geçti. Muaz’ın (r.a) rivayet ettiği gibi şeytan, Resulullah (s.a.v) zamanında en çok fil şekline girerdi. Nitekim Rasulullah (s.a.v) şöyle buyurmuştur: “Şeytan, hortumunu Adem oğlunun kalbinin üzerine koyar, Adem oğlu Allah’ı anınca, hemen geri çekilip gizlenir.” 2-Onların tuzaklarını boşa çıkarmadı mı? 3-Onların üstüne ebabil gönderdi. 4-Onlara taşlardan atıyorlardı. 5-Böylece yenilip çiğnenmiş onları ekine çevirdi. Allah, “onların tuzaklarını” planlarını boşa çıkardı. “Onların üstüne…gönderdi.” Ruh nuruyla aydınlanmış bembeyaz fikir ve zikir “ebabil” kuşlarını üzerlerine gönderdi. Kıyas suretleri ve zekâ çoklukları gibi hızlı toplulukları üzerlerine saldı. O kuşlar, “onlara…” üzerlerine hızla isabet eden “taşlardan atıyorlardı.” Her biri için tescil edilmiş, her birine tahsis edilmiş riyazetler atıyordu. Her birinin üzerine, şeriat ve akıl kalemiyle, onu atan kişinin adı yazılıydı. “Bu riyazet, falan kuvveti yerinden söküp helak eder” diye belirtilmişti. Ezilme ve teshir edilme riyazetinin gazap kuvvetini, oruç riyazetinin şehvet kuvvetini, tevazu riyazetinin kibir kuvvetini, zelillik riyazetinin zorbalık kuvvetini yerinden söküp helak etmesi gibi. “Böylece…onları…çevirdi.” hareketsiz, durmuş halde helak edilmiş olarak bıraktı. “Yenilip çiğnenmiş ekin” gibi. Yani tıpkı bitkisel kuvvetler gibi öldürülmüş, gücü ve özellikleri yok edilmiş, riyazet aracılığıyla kendine özgü hareketlerini yapamaz hale getirilmiş kıldı. Allah, doğrusunu herkesten daha iyi bilir.

KUREYŞ SURESİ • 1493

KUREYŞ SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Kureyş’e kolaylaştırıldığı için, 2-Kış ve yaz seyahati için, 3-Artık onlar bu beyt’in Rabbine kulluk etsinler. 4-O ki kendilerini açlıktan doyurandır ve her çeşit korkudan emin kılmıştır. “Kureyş’e kolaylaştırıldığı için…” ruhani kuvvetler Kureyşine, faziletleri edinme hususunda alışkanlıklarının etkili olmasını, uyuşmalarını ve barışmalarını ve iki seyahatte kemal tarafına yönelirken birleşmelerini kolaylaştırdığı için. “Kış…seyahati” nde, ruh güneşinin başlarının üzerinden uzaklaşması, beden çukuruna girmesi esnasında hayat maslahatını tertip etmesini, beden hallerini ıslah etmesini, bedenin zaruretlerini yerine getirmesini, bedeni imar etmesini ve “yaz” seyahatinde, yani bu güneşin başlarının hizasına yaklaşmasını, kutsi âlemin doruklarına yükselmesini ve yakini ruhu telakki etmesini kolaylaştırdığı için. “Artık onlar…bu beyt’in Rabbine kulluk etsinler.” Tevhitle, ibadeti sadece O’na yönelik olarak yerine getirmekle, O’nu tanıdıktan sonra sadece O’nun cihetine yönelmekle O’na ibadet etsinler. “Kendilerini… doyuran” dır. Yakini anlamlar, hakiki marifetler ve İlahi hakikâtler yedirerek kendilerini “açlıktan” doyurmuştur. İstidat dürtüsünün açlığını ve fıtratın ihtiyacını yalın cehalet senesinde gidermiştir. “Ve her çeşit korkudan emin kılmıştır.”

1494 • TEFSİRİ KEBİR / TE’VİLÂT

Onları nefsani kuvvet Habeşlilerinin istilasından, kendilerini kapıp esir olarak götürmelerinden korumuş, onları bu kuvvetlere boyun eğerek diyarları tahrip etmede çalıştırılmalarına, seçme yeteneklerinin esir alınmasına, tamamen yok edilip mahvedilmelerine engel olmuştur. Başarılı kılan Allah’tır. Fil ve Kureyş sureleri Ubeyy mushafında tek sure olarak yer alırlardı. Bazı ileri gelen sahabeler, akşam namazının ikinci rekatında bu iki sureyi birlikte okurlardı. Vesselam.

MÂÛN SURESİ • 1495

MÂÛN SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Dini yalanlayanı gördün mü? 2-İşte o yetimi itip kakar, 3-Yoksulu doyurmaya teşvik etmez. 4-Yazıklar olsun! o namaz kılanlara, 5-Onlar namazlarından gafillerdir. 6-Onlar gösteriş yapanlardır. 7-Hayra da mani olurlar. “Dini yalanlayanı gördün mü?” ceza gününden perdelenmiş cahilin kim olduğunu biliyor musun? Eğer bilmiyorsan, “ işte o…” bütün rezillik türlerini işleyen ve rezilliklere dalan kimsedir. Çünkü akıl gücünün rezilliği olan cehalet ve perdelenme bütün rezilliklerin temelidir. “Yetimi itip kakar…” zayıf olana eziyet eder, onu kabaca ve şiddetle iter. Çünkü vahşi nefsin istilasına uğramıştır, vahşilik onda aşırı düzeye varmıştır. “…Teşvik etmez…” ailesini miskini yani “yoksulu doyurmaya” teşvik etmez. Hakkedene iyilik edilmesini engeller. Çünkü hayvani nefsin ve mal sevgisinin istilasına uğramıştır ve cimrilik rezilliği nefsinde kökleşmiştir. “Yazıklar olsun…” bu niteliklere sahip kimselere yazıklar olsun. Bunlar namaz kılsalar, namazlarının bilincinde olmazlar. Çünkü cehaletleri ve huzurda olmayışları nedeniyle namazın hakikâtinden perdelenmişlerdir. Ayette geçen “musallin” kelimesi, gramer açısından zamir yerine zahir isim kullanılmasına örnek oluşturmaktadır. Bundan maksat da, en şerefli fiillerinin ve iyilik suretlerinin en şereflisi olan namazlarının dahi kötülük ve günah olduğunun tescil edilmesidir. Çünkü

1496 • TEFSİRİ KEBİR / TE’VİLÂT

bu amelleri, huzurda olmak ve ihlas gibi muteber olmasını sağlayan özelliklerden yoksundur. Yine “musallin” (namaz kılanlar) ifadesi çoğul olarak kullanılmıştır. Çünkü dini yalanlayandan maksat cinstir. “Onlar gösteriş yapanlardır.” Çünkü halktan dolayı Hak’tan perdelenmişlerdir. “Hayra da mani olurlar.” Halkın yardım olarak aldığı ve ihtiyaçlarını gidermede kullandığı mal ve eşyaya, insanların yararlandıkları her şeye engel olurlar. Bunun nedeni, kendilerine hakim olan perdenin, menfaatler açısından kendilerini başkalarına tercih etmeyi gerektiren özellikte olması, tevhidi bakıştan yoksun olmaları, cüzi istekler yüzünden külli isteklerden perdelenmiş olmaları, ceza gününe inanmamaları, Hakk’a yönelik bir sevgi beslememeleri, zıtlar âlemine meyletmeleri, oluş ve bozuluş tabiatına yuvarlanmaları ve birlik hakikâtinden perdelenmiş olmalarıdır. Rezilliklerle nitelendikleri ve faziletlerden uzak oldukları için nefislerinde adalet duygusu yer almaz. Kemalden gafil oldukları ve ahireti bilmedikleri için korku ve umut duygusunu taşımazlar. Bu yüzden, hiç kimseye yardım etmezler. Dolayısıyla asla kurtulamazlar. Allah, doğrusunu herkesten daha iyi bilir.

KEVSER SURESİ • 1497

KEVSER SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Kuşkusuz biz sana Kevser’i verdik. 2-O halde Rabbine kulluk et ve kurbanı kes! 3-Kuşkusuz sana buğzedip uzak olan, asıl soyu kesik (ebter) odur. “Kuşkusuz biz sana Kevser’i verdik.” Birden dolayı çokluğu bilmeyi, tafsili tevhit ilmini, Tek çoğun ve çok Tek’in tecellisiyle çokluk aynında Birliği müşahede etmeyi yani vahdette kesreti, kesrette vahdeti müşahede etmeyi verdik. Kevser cennette bir ırmaktır ki, ondan içen hiçbir zaman susamaz. “Rabbine salat et..” namaz kıl, kulluk et. Yani, çokluk aynında birliği müşahede ettiğin zaman, istikamet üzere olarak eksiksiz namazı eda et. Yani ruhun müşahedesiyle, kalbin huzuruyla, nefsin boyun eğişiyle ve bedenin itaatiyle, ibadet şekilleri arasında dönüp durarak namaz kıl. Çünkü kâmil, eksiksiz, cem ve tafsil hakkını tam olarak veren namaz (salât) budur. “Kurban kes…” benliğin kurbanlığını boğazla.Ta ki müşaheden esnasında benliğin telvin suretinde zuhur etmesin, seni temkin makamından almasın. Kusursuz fena ile Hak’la beraber ol, O’nun bekasıyla ebediyen beka bul! Vuslatın, halin, seninle var olan zürriyetin konumundaki ümmetinin vuslatı ile soyu kesik olmazsın. Ama sana buğzedip senin halinin aksi bir durumda olan ve Hak’tan kopan kimse “asıl soyu kesik, odur.” sen değil. Çünkü sen Hakk’ın bekasıyla bakisin. Senin hakiki zürriyetin konumundaki iman ehli ebediyen sana bağlıdır ve sen sonsuza kadar onlar arasında anılacaksın. Ama sana buğzeden kimse, gerçek manada fanidir. Var olmayacak şekilde helak olmuştur. Hiçbir yerde anılmaz, gerçek anlamda bir evlat ona nispet edilmez. Allah, doğrusunu herkesten daha iyi bilir.

1498 • TEFSİRİ KEBİR / TE’VİLÂT

KÂFİRUN SURESİ • 1499

KÂFİRUN SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-De ki: Ey Kâfirler!…” 2-Sizin tapmakta olduklarınıza ben de tapacak değilim, 3-Siz de benim kulluk ettiğime tapmıyorsunuz. 4-Sizin taptıklarınıza da ben tapacak değilim. 5-Siz de benim ibadet ettiğime tapıyor değilsiniz. 6-Sizin dininiz size, Benim dinim bana. “De ki: Ey Kâfirler!…” asli istidatlarının nurunun üzerini nefis sıfatlarının ve tabiat eserlerinin karanlığıyla örten bu yüzden başkasıyla Hak’tan perdelenenler! “Ben…tapmam…” zati müşahede ile Hakk’a şahitlik eden ben, asla “sizin tapmakta olduklarınıza”, hevanızla uydurduğunuz, hayalinizle tasavvur ettiğiniz, perdelenmişler olarak akıllarınızla somutlaştırıp muayyenleştirdiğiniz ilahlarınıza tapmam. “Siz de…tapmıyorsunuz.” siz, siz iken asla benim taptığıma tapmazsınız. Yani siz bu halde ve perdelenmiş iken hiçbir zaman “benim taptığıma…” ibadet etmezsiniz. Çünkü kalplerinin üzerine küfür tortularıyla mühür vurulan kimselerin Hakk’ı bilip tanımalarına imkân yoktur. “Ben de…” kesinlikle “ tapacak değilim…” geçmişte, kemalden ve eksiksiz vuslattan önce de ilk fıtrat gibi ilk istidat yani mücerret ve biricik zatım gereği “sizin taptıklarınıza” tapmadım. Perdelenmeden ve kalbinizin tortulanmasından önce taptıklarınıza da tapmadım. Çünkü benim istidadım ezelden eksiksizdi, fıtri olarak Hakk’a yönelikti. Sizin istidatlarınız ise ezelden noksandı. “Siz de…tapıyor değilsiniz.” Bu istidadınız gereği “benim taptığıma” tapmıyorsunuz. Yani, zati olarak noksan olan fıtratınız gereği benim mabuduma ibadet etmeniz imkânsızdır.

1500 • TEFSİRİ KEBİR / TE’VİLÂT

Kısacası, içinde bulunduğumuz ikinci tür istidat, yani benim kemalim ve sizin perdelenmişliğiniz itibariyle benim sizin mabudunuza ibadet etmem, sizin de benim mabuduma ibadet etmeniz şimdiki zamanda ve gelecekte imkânsızdır. Aynı şekilde, bu tür istidattan önceki ilk istidat, yani zatlar ve aynlar itibariyle ezelde de imkânsızdır. Benim istidadım eksiksiz ve sizin istidadınız eksik olduğu için. Bunun anlamı, benim sizin tanrılarınıza tapmam, sezin de benim ilahıma tapmanız gelecek zamanda, vasıf, zat ve ezeli olarak imkânsızdır. Bu da zorunlu olarak ezeli imkânsızlığı de gerektirir. “Sizin dininiz size…” mabudlarınıza ibadetiniz size “benim dinim bana…” mabuduma ibadetim de banadır. Yani, bizim uzlaşmamız imkânsız olduğu için ben sizi ve dininizi size bıraktım, siz de beni ve dinimi bana bırakın. Allah, doğrusunu herkesten daha iyi bilir.

NASR SURESİ • 1501

NASR SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Allah’ın (nusreti) yardımı geldiği vakit, 2-İnsanların bölük bölük Allah’ın dinine girmekte olduklarını gördüğün vakit. 3-Rabbine hamd ile tesbih et ve O’ndan mağfiret dile. Muhakkak O, tevbeleri kabul eden (Tevvab’dır). “Allah’ın yardımı…geldiği…vakit.” isim ve sıfat tecellileriyle melekuti yardım ve kutsi destek “Feth” …zafer ötesinde başka zafer olmayan mutlak zafer geldiği vakit. Bundan maksat, teklik huzuru kapısının açılması ve apaçık fetihten sonra, ruh makamında müşahede ile zati keşfin gerçekleşmesidir. “İnsanların…Allah’ın dinine girmekte olduklarını gördüğün vakit.” insanların tevhide, dosdoğru yolda süluk etmeye, senin nurunun, kendini tekmil etmeyi tamamladıktan sonra onlara tesir etmesiyle “bölük bölük” girmeye başladıklarını, tek bir nefismiş gibi toplandıklarını, senin zatının feyzinden feyizlendiklerini, nefsinin makamında kaim olduklarını gördüğün vakit. Bunlar istidat sahibi kimselerdirler ki, Rasulullah’ın (s.a.v) nefsi ile onların nefisleri arasında aynı cinsten olma ilişkisi, uyumu ve rabıtası vardır. Bu da onların, feyzini kabul etmek suretiyle O’nunla bütünleşmelerini gerektirir. “…Tesbih et…” kalp makamı aracılığıyla zatını perdelenmekten arındır. Çünkü kalp makamı, nübüvvet madenidir. Zatını arındırman beden bağını kesmek ve velayet madeni olan Hakkal yakin makamına yükselmek şeklinde gerçekleşir. “Rabbine hamdederek…” tecrit esnasında O’nun kemalatını ve eksiksiz sıfatlarını izhar etmek demek olan fiili hamd ile O’na hamd et.

1502 • TEFSİRİ KEBİR / TE’VİLÂT

“Ve O’ndan mağfiret dile.” Zatının O’nun zatıyla örtülmesini iste. Tıpkı ebedi olarak halka dönme öncesi fena halinde olduğu gibi. “Muhakkak O, Tevvab’dır.” yani tevbeleri çok kabul edendir. Kendisine dönenin dönüşünü, onu kendi nuruyla fenaya erdirmek suretiyle kabul eder. Din kemale erdiği ve uğruna nebi olarak gönderildiği daveti istikrar bulup kalıcılık kazandığı için, yüce Allah, ancak ölümden sonra devam edebilen Hakkal yakin makamına dönmesini emrediyor. Bu yüzden, bu sure nazil olup Rasulullah (s.a.v) onu okuyunca, sahabeler sevindiler. Ama İbni Abbas ağladı. Rasulullah (s.a.v) “Niçin ağlıyorsun?” diye sorar. O da şu cevabı verir: Bu sureyle birlikte sana ölüm haberin verildi.” Rasulullah (s.a.v) şöyle buyurdu: Bu delikanlıya çok ilim verilmiştir… Bir rivayette belirtildiğine göre, Nasr suresi nazil olunca, Rasulullah (s.a.v) halka hitap etti ve şöyle buyurdu: “Bir kulu Allah, dünya ile kendisine kavuşma arasında serbest bıraktı. O kul Allah’a kavuşmayı tercih etti.” Bunun duyan Ebubekir (r.a) ağladı ve şöyle dedi: “canlarımız, mallarımız, babalarımız ve oğullarımız sana feda olsun.” Bir diğer rivayette belirtildiğine göre, bu sure nazil olunca Rasulullah (s.a.v) Hz. Fatıma’yı (a.s) çağırır ve şöyle der: “Kızım! Bana, öleceğim bildirildi.” Fatıma ağlar. Rasulullah (s.a.v): ağlama. Çünkü ailem içinde bana ilk kavuşacak olan sensin, der. Bunun üzerine Fatıma gülmeye başlar.” Bu sureye “Veda suresi” adı verilmiştir. Rivayete göre Rasulullah (s.a.v) bu surenin inmesinden sonra iki sene daha yaşamıştır. Sure, Veda haccında nazil olmuştur.

TEBBET SURESİ • 1503

TEBBET SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-Ebu Leheb’in iki eli kurusun, helak olsun! Ve helak oldu da. 2-Malı ve kazandıkları ona fayda vermedi. 3-O alevli .bir ateşte yanacak, 4-onun karısı da odun taşıyıcı olarak, 5-Boynunda bükülmüş hurma lifinden bir ip olduğu halde. “Ebu Leheb’in iki eli kurusun! Kurudu da.” Helak ateşini barındıran iki cehennemi hak etmesine yol açan çirkin amelinin sebebi olan şey helak oldu. İstidadı itibariyle hak ettiği için habis zatı da helak oldu. Yani o, zatıyla ateşi hak etti. Sıfatıyla da ateş üzerine bir ateşi hak etti. Bu yüzden surede, helakin ondan ayrılmamasına delalet edecek şekilde künyesiyle zikredilmiştir. “Malı ve kazandıkları ona fayda vermedi.” Fıtri istidat ilmi gibi asli malı da sonradan kazandıkları da ona bir fayda sağlamadı. Çünkü onun itikadı ile hakikât arasında uyum yoktu. Bu yüzden hem malı, hem de kazandıkları onun azap görmesi hususunda birbirlerine destek oldular. Hiçbirinin ona bir faydası olmadı. “O….bir ateşte yanacak.” şirkle perdelendiği için büyük ve “ alevli” bir ateşte yanacak.Bu ateş, aslına yönelik bir katkıdır. Çünkü amelleri ve heyetleri pis ve çirkeftir. Bozuk itikadı ve kötü amelleriyle yanacaktır. O ve “ …karısı…” bu ateşte yan yana olacaklardır. “Odun taşıyıcı…” olarak karısı ateşte onun yanı başında olacaktır. Yani günahlarının yükünü, pis amellerinin heyetlerini taşıyacaktır. Bunlar cehennem ateşinin yakıtı ve odunu konumundadırlar. “boynunda…bir ip olduğu halde.” bükülmüş “hurma lifinden” yani çok güçlü bir ip olacaktır boynunda. Düğüm üstüne düğüm atılarak bükülmüş ateşten bir zincir atılacak boynuna. Çünkü o rezillikleri ve çirkin hayasızlıkları seviyordu. İşte günahların heyetleri ve sonuçları, boynundaki bu ipe bağlanacak, böylece günahlarının türünden bir azap çekecektir. Allah, doğrusunu herkesten daha iyi bilir.

1504 • TEFSİRİ KEBİR / TE’VİLÂT

İHLÂS SURESİ • 1505

İHLÂS SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-De ki: O, Allah Ahaddır. 2-Allah Sameddir. 3-O, doğurmamıştır ve doğurulmamıştır. 4-Ve O’nun hiçbir dengi yoktur. “De ki: O, Allah ehad’dır.” “ de ki…” , cem aynından tafsil mazharına yöneltilen bir emir. “ O…” ise, sırf Teklik hakikâtinden ibarettir. Yani, herhangi bir sıfat itibariyle olmaksızın olduğu gibi zat. Ki “O” ndan başka kimse bilemez. “Allah” “O” ndan bedeldir. Ve bütün sıfatlarla birlikte zatın ismidir. “O” ndan bedel olarak yer almış olması, yüce Allah’ın sıfatlarının zatına eklenmiş zait özellikler olmadığına, bilakis zatın aynısı olduklarına, var olan farklılığın ise akli itibar bakımından söz konusu olduğuna delalet etmektedir. Bu nedenle sureye “İHLAS” adı verilmiştir. Çünkü ihlas, Tek’lik hakikâtinin çokluk şaibesinden arındırılması demektir. Nitekim, Emirülmüminin Ali (a.s) şöyle buyurmuştur: “Allah’a ihlasla kulluk etmek, O’ndan sıfatları nefyetmek demektir.” Çünkü her sıfat, kendisinin mevsufun ve her mevsuf da kendisinin sıfatın gayrisi olduğuna delalet eder. “Allah’ın sıfatları ne O’nun aynısıdır, ne de gayrisidir” diyenler de bunu kastetmişlerdir. Yani, sıfatlar, akıl itibariyle O’nun aynısı değildirler. Hakikât itibariyle de O’nun gayrisi değildirler. “Birdir” ifadesi ise, müptedanın haberidir. Ahad (tek) ile vahid (bir) arasındaki fark şudur: Ahad, kendisinde çokluk tasavvur etmeksizin tek başına zat demektir. Yani, sırf hakikât ki, kâfuri aynın membaıdır. Daha doğrusu kâfuri aynın kendisidir. Bu ise, genel ve özel kaydı, araz ve arazsızlık şartı olmaksızın varlık olması itibariyle varlıktır.

1506 • TEFSİRİ KEBİR / TE’VİLÂT

Vahid ise, sıfat çokluğu itibariyle zattır. Bu da isimler huzurudur. Çünkü isim, sıfatla birlikte zat demektir. Bu yüzden, sadece kendisinin bildiği sırf hakikât “O” ile ifade edilmiştir. Bundan bedel olarak bütün sıfatlarla birlikte zat kullanılmıştır. Bununla onun hakikâtte zatın aynı olduğuna delalet etme amacı güdülmüştür. Bundan da teklikle haber verilmiştir. Bu da itibari çokluğun hakikâtte bir şey olmadığına delalet edilmiştir. İtibari çokluğun tekliği iptal etmediği ve zatın birliğine tesir etmediği bildirilmiştir. Bilakis birlik huzuru, hakikâtte, ayniyle teklik huzurudur. Denizde damlalar vehmetmek gibi. “Allah sameddir.” Yani, birlik huzurunda zat, isimler itibariyle bütün eşyanın mutlak dayanağıdır. Çünkü bütün mümkün nitelikli varlıklar O’na muhtaçtır ve O’nunla vardır. O ise mutlak zengindir, her şey O’na muhtaçtır. Nitekim şöyle buyurmuştur: “ Allah zengindir, siz ise fakirsiniz.” (Muhammed, 38) O’ndan başka her şey, O’nunla var olduğu için, kendisi itibariyle bir şey değildir. Çünkü mahiyetin ayrılmaz özelliği mümkünlük varlığı gerektirmez. Dolayısıyla, varlıkta O’nunla türdeş ve O’na benzeyen bir şey yoktur. “O, doğurmamıştır.” Çünkü O’nun malulleri, O’nunla beraber var değildirler, bilakis O’nunla vardır. dolayısıyla onlar O’nunla şeydirler, kendileriyle hiçbir şey. “Ve doğmamıştır.” Çünkü mutlak olarak sameddir, varlıkta hiçbir şeye muhtaç değildir. Teklik hüviyeti çokluğu ve bölünmeyi kabul etmez. zati birliği de başkasına eş değildir. Çünkü mutlak varlıktan başkası salt yokluktan başka bir şey değildir. Bu yüzden hiç kimse O’na denk değildir. “Onun hiçbir dengi yoktur.” Salt yokluk, sırf varlığa denk olamaz. Bu nedenle ihlas suresine “EL-ESAS” adı verilmiştir. Çünkü dinin esası; tevhiddir, daha doğrusu varlığın esası; tevhiddir. Enes’ ten (r.a) rivayet edilmiştir ki, Rasulullah (s.a.v) şöyle buyurmuştur: “Yedi gök ve yedi arz “Kul huvellahu ahad” esası üzerinde bina edilmiştir.” İşte Allah’ın samedliğinin, hiçbir şeye muhtaç olmayışının anlamı budur.

İHLÂS SURESİ • 1507

Bil ki, bu menzil her yönden Tek’liği ve tenzihi gerektirse de, mazharlarla kayıtlı şekli keşifte zuhur eder. Tıpkı dört sütun üzerinde yükselen, üstünde duvarları ihata eden bir çatı bulunan ve açık kapısı olmayan bir ev (beyt) gibi. Bu yüzden hiç kimse bu eve hiçbir şekilde giremez. Ancak evin dışında evin duvarına bitişik bir sütun vardır. Keşif ehli bu sütunu mesheder. Tıpkı yüce Allah’ın Kâbe’nin dışına yerleştirdiği, Kâbe’nin sağı olarak belirlediği, Kâbe’ye değil kendisine izafe ettiği Haceru’l esved’in öpülüp meshedilmesi gibi. İşte bu sütun da evden bir parça olmakla beraber eve izafe edilmez. Çünkü eve has değildir. Bu sütun her ilahi evde mevcuttur. Bir bakıma bizimle menzillerin ilettiği irfan arasında bir tercümandır. Bu sütunun anlaşılır bir dili var ve menzillerin ihtiva ettiğini bize anlatır. Biz de menzillerin ilimlerini ondan istifade ederiz. Bazı menziller vardır ki, içine gireriz, köşe bucağını dolaşırız. İçlerini, daha önce kendileriyle ilgili olarak bildiğimiz şekilde buluruz. Bazı menziller de vardır ki, içlerine girmemize imkân yoktur, bu menzil gibi. Biz de teslimiyet hükmünce sütundan alırız bilgileri. Çünkü maddi âlemde Rasulün (s.a.v.) bize haber verdikleri itibariyle masum olması gibi, onun da masum olduğuna dair delil vardır elimizde. Bu sütun Hakkın lisanıdır. Bazı insanlar onu evin sütunlarına dâhil ederler. Çünkü evin bazı duvarlarının sadece bir yüzünü görürüz, diğerleri ise surun içinde örtülüdür. Bu yüzden bazı keşif ehli zatlar: Ev, altı sütun üzerindedir, demişlerdir. Aslında beş sütun üzerinde olduğunu söyleyenler ile altı sütun üzerinde olduğunu söyleyenler arasında bir çelişki yoktur. Allah’a hamdolsun. Onlar meşguliyetleri itibariyle, madde ehlinin duyularıyla idrak ettikleri bağlamındaki durumlarından daha sahih, daha hakiki bir neticeye varmışlardır.” Burada sözü edilen evden maksat “İhlâs” suresidir. Beş sütun, surenin beş ayetidir. Altıncı sütun ise, irfanın tercümanı, yani Besmeledir. Bazıları Besmeleyi her surenin bir ayeti olarak kabul eder, bazısı bağımsız bir ayet olarak sureleri birbirinden ayırdığını kabul eder. Kur’an sırlarını bilen Ariflere göre, her surenin başındaki Besmele, o surenin bütün sırlarını barındırır. Bu anlam “Tebbet” suresinin menzilinin sonunda da tekrarlanmıştır Yüce Allah şöyle buyurmuştur: “Her şeyin hazineleri yalnız bizim yanımızdadır. Biz onu ancak belli bir ölçüyle indiririz.” (Hicr, 21)

1508 • TEFSİRİ KEBİR / TE’VİLÂT

Bu ev herkese açılmaz. Bana açıldı ve içine girdim. İçinde olanları öğrendim. Bu ev, bu kitabın kapsadığı bu menzillerin tümünün içinde bulunan hazinelerin bütün anahtarlarını barındırır. Çok yüce ilimler ihtiva etmektedir. Bunu bilen Arif, kâinatın Ondan mevcut olduğunu tahakkuk eder. Allah ile konuşan Arif için Besmele, Hak teala için “kun=ol” sözü mesabesindedir. “İhlâs” suresi evinin kapısının olmayışına, içine girilmediğine gelince, çünkü bu sure sadece tenzih isimlerini ihtiva eder. Bu isimlerle ahlaklanmanın da imkânı yoktur. Besmele sütununu meshetmekse, Rahim ismiyle ahlaklanmadan ibarettir.

FELAK SURESİ • 1509

FELAK SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-De ki: Felak’ın Rabbine sığınırım. 2-Yarattığı şeylerin şerrinden. 3-Karanlığı çöktüğü zaman, gecenin şerrinden, 4-Üfürükçülerin şerrinden, 5-Ve kıskandığı vakit kıskanç (hased) kişinin şerrinden. “De ki:…sabahın (Felak’ın) Rabbine sığınırım.” Onunla sıfatlanarak, isim huzurunda Ruhul’ Kuds ile bütünleşerek Hadi (yol gösteren) ismine iltica ediyorum. Çünkü “Felak” , güneşin doğmasının hemen öncesinde beliren sabah aydınlığı demektir. Yani, sıfat tecellisi sabahının aydınlığının Rabbine sığınırım. Bu da zat nurunun doğmasının hemen öncesidir. Yani “Hadi” isminden ibaret sıfatlar sabahı nurunun Rabbi. Herhangi bir şeyden Rabbine sığınan herkesin sığınışının anlamı da budur. Çünkü bu kimse, kaçtığı şeye özgü olan isme sığınmaktadır. Örneğin hasta bir kimse Rabbine sığındığı zaman, o, Şafi (şifa veren) ismine sığınmaktadır. Cahil bir kimse Rabbine sığındığı zaman, onun da sığındığı Alîm ismidir. “Yarattığı şeylerin şerrinden…” yaratıklarla perdelenmenin ve onlardan etkilenmenin şerrinden. Çünkü isim huzurunda kutsi âlemle bütünleşen ve yüce Allah’ın sıfatlarıyla sıfatlanan kimse, bütün mahlukata tesir eder ve onlardan hiç kimsenin tesiri altına girmez. Bunun nedeni, onların eserler âleminde ve fiiller makamında olmaları, kendisinin de fiiller makamından ayrılıp fiillerin kaynakları olan sıfatlar makamına yükselmiş olmasıdır.

1510 • TEFSİRİ KEBİR / TE’VİLÂT

“Karanlığı çöktüğü zaman gecenin şerrinden…” karanlığı her şeye girdiği, her şeyi istila ettiği, hallerini değiştirmek suretiyle etki ettiği, kalpteki mizacını bozduğu zaman karanlık beden perdelenmesinin şerrinden. Çünkü kalp bedeni sever, ona meyleder ve onun cazibesine kapılır. “…Üfürükçülerin şerrinden.” vehim, tahayyül, gazap ve şehvet gibi saliklerin azimet düğümlerine üfüren ve şeytani dürtülerle bu azimet düğümlerini gevşeten, çözen, vesvese ve telkinlerle azimetlerini bozan nefsani kuvvetlerin şerrinden. “Ve kıskandığı vakit kıskanç kişinin şerrinden.” Kalbin nurlanmasını kıskanan, bu yüzden kulak hırsızlığı yaparak onun sıfatlarını ve marifetini çalan, böylece kalbi baskı uygulayan, ona üstünlük kuran ve perdeleyen nefsin yani “hased”lik vasfını taşıyanın şerrinden… Ki bu da, kalp makamında telvin dediğimiz şeydir. Surede geçen “gece”den maksat, sıfatlarının karanlığıyla kalbi perdeleyen nefis, “kıskanç” tan maksat da müşahede makamında zuhur eden kalp olabilir. Çünkü müşahede makamının telvini kalbin varlığından kaynaklanır. Nitekim, kalp makamının telvini de nefsin varlığından ileri gelir. Önce, bütün mahlukattan istiaze edildikten sonra, özellikle bu üç şeyden istiaze edilmesi, çoğunluk perdelenmelerin bunlardan kaynaklanmasından dolayıdır. Çünkü, genel mahlukat arasında bu üç şeye taalluk edip onunla bütünleşmiştir. Allah, doğrusunu herkesten daha iyi bilir.

NÂS SURESİ • 1511

NÂS SURESİ

“BİSMİLLAHİRRAHMANİRRAHÎM” “Rahman ve Rahîm olan Allah adıyla” 1-De ki: İnsanların Rabbine sığınırım, “De ki: İnsanların Rabbine sığınırım…” İnsanların (nasın) Rabbi: bütün sıfatlarıyla zattır. Çünkü insan, bütün varlık mertebelerini kapsayan, inhisarına alan varlıktır. Dolayısıyla insanın Rabbi, onu var eden, kemalini ona bahşedendir. O da başlangıç itibariyle bütün isimleriyle birlikte zattır ve “Allah” diye ifade edilir. Bu nedenle yüce Allah şöyle buyurmuştur: “İki elimle yarattığıma secde etmekten seni men eden nedir?” (Sad, 75) Yani mütekabil sıfatlarla yarattığıma neden secde etmedin? Lütuf-kahır, cemal-celal gibi. Ki, insan bunların tümüne şamildir. Dolayısıyla, Allah’ın sıfatlarına sığındıktan sonra zatına sığınıyor. Bu surenin öncekinden sonra yer alması da bu yüzdendir. Çünkü, önceki surede sıfat makamında “Hadi” ismine sığınılırken, bu surede zatına sığınılıyor. Ardından insanların Rabbi, insanların maliki olarak açıklanıyor ki, cümle içinde atf-ı beyan (açıklama maksatlı atıf) olarak yer almıştır. Çünkü O’nda fena bulmaları hali itibariyle insanların boyunlarına ve bütün işlerine sahip olan maliktir. Nitekim, bir ayette şöyle buyrulmuştur: “Bugün mülk kimindir? Kahhar olan tek Allah’ındır.” (Mümin, 16) O halde, gerçek malik, hükümran kahhar olan tek Allah’tır. O, varlığıyla her şeyi kahretmiştir. Sonra bu açıklamaya şu ifade atfedilmiştir: 2-3- İnsanların Melikine ve ilâhına. “İnsanların…ilâhına…” bu ifade, insanların fena sonrası beka hallerini açıklamaya yöneliktir. Çünkü ilah, mutlak mabud demektir. Bu da, nihayet itibariyle bütün sıfatlarla birlikte zattır. O’nun mutlak cenabına sığınılıyor ve O’nda fenaya ulaşılıyor. O zaman O’nun Malik, “… Melik” olduğu zuhur ediyor. Sonra Allah, bu mertebeye ulaşan insanı, kulluk makamı için varlığa geri gönderiyor. Dolayısıyla O, daima mabuttur ve insanın istiazesi de tamamlanır. 4-Vesveseci (el-vesvasil hannas’ın) pusuya çekilenin şerrinden.

1512 • TEFSİRİ KEBİR / TE’VİLÂT

5-Ki o, insanlara vesvese verir. 6-Cinden ve insanlardan. “Vesvesecinin şerrinden…” çünkü vesvese varlıksal bir mahal gerektirir. Nitekim ayette şöyle buyrulmuştur: “insanların kalplerine vesvese sokan.” Fena halinde varlıktan söz edilemez. Dolayısıyla, göğüs (kalp) olmadığı gibi vesvese veren de, vesvese verilen de olmaz. Aksine, burada benliğin varlığı şeklinde bir telvin zuhur ederse “senden sana sığınırım, de.” Kulluk edenin zuhuruyla yüce Allah’ın mabudluğu belirince, şeytan da kulluk edenle birlikte zuhur etti. Tıpkı önceden O’nun varlığıyla var olduğu gibi. “El-vesvas” kelimesi, vesvese masdarından türemiş bir isimdir. Vesvese verenin bu şekilde isimlendirilmesi, vesvesesinin devamlılığı nedeniyledir. Artık, onun nefsi vesvastır. Önceki surede olduğu gibi ilahın herhangi bir ismine değil de “ilaha sığınma”nın nedenine gelince, şeytan, Rahmanın mukabilidir. İnsani cem suretini istila eder, bütün isimlerin suretinde zuhur eder ve bu isimlerle temessül eder. Allah ismi hariç. Bu yüzden şeytandan Hadi, Alim ve Kadir gibi isimlere sığınmak yetmez. Bu yüzden perdelenmeden ve dalaletten sığınma söz konusu olduğunda sabahın Rabbine sığınılmıştır. Burada ise insanların (nasın) Rabbine sığınılmıştır. Bundan hareketle Rasulullah’ın (s.a.v) şu hadisini anlıyoruz: “Kim beni rüyasında görürse, gerçekte beni görmüştür. Çünkü şeytan benim suretime giremez.” “Pusuya çekilen…” geri dönüp giden. Çünkü şeytan, ancak kişinin gaflet anında vesvese verebilir. Kul uyanıp Allah’ı anınca şeytan geri dönüp pusuya yatar. Dolayısıyla sürekli vesvese vermek gibi pusuya yatıp gaflet anını beklemek de onun adetidir. Said b. Cübeyr’den rivayet edilmiştir: “İnsan Rabbini anınca şeytan geri dönüp pusuya yatar. İnsan gafil olunca vesvese verir.” “Cin ve İnsan…” bu ifade, vesvese verene ilişkin bir açıklamadır. Buna göre, vesvese veren iki topluluktan şeytanlardır. Biri vehim gibi somut olmayan cinlerdendir. Diğeri ise saptırıcı insanlardan oluşan maddi kimselerdir. Bunlar da ya yol gösteren rehberler suretinde görünürler: “Siz bize sağdan gelirdiniz.” (Saffat, 28) ayetinde işaret edildiği gibi. Ya da bunun dışında başka isimlerinden suretinde görünürler. Bu nedenle şeytandan ancak Allah’a sığınılarak istiaze edilir. Allah, doğrusunu herkesten daha iyi bilir. El-Fatiha Muhyiddin İbn. Arabi

SON DUA • 1513





SON DUA

Yâ Allâhû, Yâ Allâhû, Yâ Allâhû, Yâ Rabb, Yâ Nâfi, Yâ Mânî, Yâ Rahmân, Yâ Rahîm. Es’eluke bi hürmetî hâzîhîl Esmâi vel Âyâti vel kelimâti sultanen nasîran ve rızkan kesîren ve kalben karîren ve kabren munîren ve hisaben yesîren ve ecren kebîren ve Sallallâhu Â’lâ Seyyidinâ Muhammedin ve A’lâ Âlîhî ve Sahbihî ve selleme tesliman kesîran adede halkike ve midâde kelimâtike ve muntehâ rahmetike. Allahümme innî kad âveytu ileyke ve men evâ ilâ rüknin şedîdîn. Ve selamun a’l-al mürselîne velhamdu lillâhi rabbil â’lemîne. SON DUÂ’nın MÂNÂSI Yâ Allah, Yâ Allah, Yâ Allah, Yâ Rabbim, Ey fayda verici, Ey kötülükleri geri çevirici, Ey Rahman ve Rahiym olan Allah, bu ayetlerin sözlerin ve esmâlarının yüzüsuyu hürmetine kazandırıcı bir güç ikrâm eyle.. Bizlere bereketli, bol rızıklar, huzurlu yürekler, aydınlanmış kabirler kolay verilen hesap ve büyük ecirler ikrâm eyle Yâ Rabbi. Allah’ım Efendimiz Muhammed Sallallahû Aleyhi ve Sellem’ Â’lîsine, Sahabesine çok selâm ver. Öyle selâmlar ve duâlar ver ki, Senin halkının sayısı kadar, Senin kelimelerin ve sözlerin tükettiği mürekkepler kadar ve rahmetin en son zirvesine kadar. Allah’ım Sana sığındım, bu sığınmam aynen güçlü ve çetin köşelere sığınanların hâli gibidir. Allah Rasûllerine selâmlar olsun, âlemlerin Rabbîne şükürler olsun.

1514 • TEFSİRİ KEBİR / TE’VİLÂT





