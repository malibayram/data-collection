Alışılmışın dışında, kendine özgü bir söyleyişle yazan şairin,

YASAK SEVİŞMEK, şiir estetiği bakımından olduğu kadar,

konu dağılımı bakımından da en ilginç kitaplarından birisidir.

ATTİLÂ İLHAN, sonradan çok geliştireceği klasik Türk şiirinden yararlanma deneylerine önce bu kitabındaki şiirlerle başlamış, bu arada ’Ç KOÇAKLAMASI', 'MEHMET SIRADAĞ-

LARI' gibi şiirleriyle de halk şiiri geleneğinden yeni bir yarar-

lanma biçimini geliştirmiştir.

YASAK SEVİŞMEK, ATTİLÂ İLHAN'ın SİSLER BULVARI /

YAĞMUR KAÇAĞI dönemi şiirlerini ulaştırdığı yeni aşama

bakımından da önemli bir kitaptır. 'YASAK SEVİŞMEK',

'ELİMDEN GELEN BU' gibi şiirler bunun dikkati çeken örnek-

leridir, bunların yanısıra 'BİRAZ PARİS' bölümü bütünüyle bu

yeni aşamanın ürünüdür. Kitaba şiirlerin yazılış özellikleriyle

ilgili 'meraklısı için notlar' eklenmiştir.





BİLGİ YAYINLARI : 192

ATTİLÂ İLHAN, BÜTÜN ŞİİRLERİ: 6

Birinci Basım 1968

İkinci Basım 1971

Üçüncü Basım 1976

Dördüncü Basım 1983

Beşinci Basım 1991

Altıncı Basım 1993

Yedinci Basım 1996

Sekizinci Basım

Mayıs 1999

BİLGİ YAYINEVİ

Meşrutiyet Caddesi, No: 6/A, Yenişehir 06420 / Ankara

Telf : (0-312) 434 49 98 - 434 49 99 - 431 81 22 - 434 12 71

Faks: (0-312)431 77 58http://www.bilgiyayinevi.com.tr

e-mail: info@bilgiyayinevi.com.tr

Sakarya Caddesi, No: 8/A, Kızılay 06420 / Ankara

Telf : (0-312) 434 41 06 - 434 41 07

Faks: (0-312) 433 19 36

BİLGİ DAĞITIM

Narlıbahçe Sokak, No: 17/1, Cağaloğlu 34360 / İstanbul

Telf : (0-212) 522 52 01 - 526 70 97

Faks: (0-212) 527 41 19





ATTİLÂ İLHAN

Bütün Şiirleri

6





Yasak Sevişmek





BİLGİ YAYINEVİ





İçindekiler


Yasak Sevişmek 5

biraz Paris 8

1°. place pigalle 8

- 2°. place blanche 9

- 3°. place clichy 11

yanlışlık balladı 12

-1°. Josiane 12

- 2°. saksonya düşesleri 13

- 3°. Margot 14

- 4°. tombul magda 15

BİN MISRA KAÇAK SONBAHAR ELE GEÇİRİLDİ 17

- 1°. yalnızgezer 18

- 2°. semplon treni 19

- 3°. Venedik 21

- 4°. üç yaşamak 22

- 5°. savcılıktaki ifademdir 24

yasak sevişmek 25

yaş kırktan yukarı 27

ölmek yasak 29

demirboğan 30

artı sonsuz 31

exodus 32

ağustos mızıkacıları 34

karanlığın tadı 36

ben artık küsüm 39

yasak sevişmek 40

elimden gelen bu 41

usturanın ağzında 42

gitmek süleyman şahkulu 43

yüksek gerilim 44

yorgunlar sendikası 45

ç koçaklaması 48

ç koçaklaması 49

osmanlı kasidesi 51

mehmed sıradağları 54

şehnâz faslı 56

dersaadet 57

eski Rumeli 60

-1°. Karşılama 60

- 2°. hânende müjgân'ın son günleri 61

- 3°. mülazim ihsan bey'in son günleri 63

müjgân 'a aşk şarkıları 64

-1°. 64

-2°. 65

-3°. 65

-4°. 66

hasköy bahriye kahvesi 67

1°. hasköy bahriye kahvesi'ne gazel 67

- 2°. hüseyin avni bey 68

- 3°. yüzbaşı "kazbek" rıza'ya beşleme 69

- 4°. hisarlı ifâkat hanım 71

- 5°. ifâkat hanım'a şarkı 72

- 6°. spartakist niyazı bendeniz 73

- 7°. bahriye kahvesi'nden ayrılış gazeli 74

bir özge muammer bey 76

1°. o nihavent bahçe 76

- 2°. muammer bey'in karanlığı 77

- 3°. karantina'lı despina 78

- 4°. muammer bey'in aydınlığı 79

- 5°. sarmaşıktı yalı 81

çalar saat 82

meraklısı için notlar 89





"... bir tarafım, böceklerinden yıldızlarına kadar

kâinatın kalabalığını ve dünyanın dört bucağında

kaynaşan insanları burnumun dibinde hissediyor,

onlarla beraberim, onların içinde; bir tarafım ise

yapayalnız, öylesine yalnız ki bunu, bu hissi öm-

rümde ilk defa duyuyorum; kederden boğuluyo-

rum bazen, bir tarafım boğuluyor, bir tarafım ama

boğuluyor, bunu, bu yalnızlık duygusunu, bu

kahrolası kederi yenmem lazım..."

nâzım hikmet





biraz paris





tu es debout devant le zinc

d'un-bar crapuleux

tu prends un cafe â deux sous

parmi les malheureux

apollinair





biraz Paris



1°. place pigalle


telefonlarla geldi telaşlı ve ürkek

birdenbire geldi beklemiyordum

hayli dargın sesi kalın ve titrek

umutsuzluğuma geldi oysa yorgundum

üstelik incittim de istemeyerek

akşamdı Samanyolu patlamıştı

bütün sacre coeur silme akordeon

mulhouse’lu muydu neydi işte unuttum

ilk yudumda ağlamaya başlamıştı

şakakları ter içinde gece saat on

kibrit aranıyor göğüs geçirerek

bütün sevgilerinde yanılmıştı

bir omzuna almış sanki gökyüzünü

dudakları masmavi alsace lorrain

yüzü cermenlerin en eski hüznü

hölderlin bakıyor sisli gözlerinden

ellerini şöyle okşayacak oldum

duydum nabzının gök gürültüsünü



adı yağmur mu güz akşamüstü mü

uzak bir panayırda ip atlayan çocuklar

dalgalar vurdukça sarsılan mendirek

gecesi kaydı mı nedense beni arar

dilinde özürler bilerek bilmeyerek

zenciler çaldı mı cazın hali başka

çinlinin biri kendini siliyor

oturduğu yerde içtikçe eksilerek

barın camlarına orospular çiziliyor

özlem büyük korku epeyce şaka

telefonlarla geldi telaşlı ve ürkek

birdenbire geldi beklemiyordum

hanidir içimden bir başkası geçiyor

gözlerim hanidir ondan uzakta

hölderlin'i bırakmıştım artık sevmiyordum





- 2°. place blanche


bir çocuk kemancı akşama dağılan

aseton kokulu erkek orospular

incecik kaşlarını çalmış kadınlardan

kirpikler takınmış karanlıkta uzar

bir zenci ansızın kırılır yalnızlıktan

dumanlı bir şişe sanki damar damar

belki sakal bırakmayı geçirir aklından

belki red star'da kaleci oynamayı

geç oldu saat korkuları çaldı çoktan

sokak ağızlarında Cezayirli itler

cyrano kahvesi'nde tastamam bekliyorum

gelmeyecek misin yoksa gelmeyecek misin

suçlu suçlu çıkarak uykusuzluğundan

günlerdir kötümsersin tasalar içindesin

durup durup uzaklan dinlemektesin

yoğun sesler aranıp çocukluğundan



o gece verdiğin kitabı okudum

içim bir çam ormanı rüzgâr dolaşıyor

mösyö fernand gitmiş az önce sordum

kızlar deli deli üstüme güldüler

kızıl çizmeli berthe hep öyle çirkin

küçük lili lejyonerle yaşıyor

nasıl olduysa oldu plakta sesin

sokak ağızlarında Cezayirli itler

cyrano kahvesi'nde tastamam bekliyorum

gelmeyecek misin yoksa gelmeyecek misin





- 3°. place clichy


büyük harflerle yazılır asfalta gözleri

cıgarasını fren lambalarından yakar

sarışın bir hergele sevmişti isveç'li

sokaklarda resim yapardı geceleri

kaşlarını alırdı dudaklarını boyar

kaç ülkeden çıkarılmış serseri

yalnızlıklarını eklediler uç uca

otellerden bir otel sabaha karşı

gare de l'est'de neonların dilsiz telaşı

kız sevilmekten yorgun oğlan bulmaca

marsilya'dan yazar bir arkadaşı

haydutluğuna çağırır gündüz gece

iki yalnızlık da başına kaldı

jarry sokağı'nda marie-madeleine'in

eskiden gülerdi parlak bir gülüşü vardı

artık boş vagonlar gibi gözleri derin

aşağılık bir yerinde içlenmelerin

çoktan iflah etmeze çıktı adı





yanlışlık balladı



-1°. Josiane




ben yanlışlıkla sevdim josiane'ı

burgonya dükü'nün şatosunda

mecnun'dum leyla'yı arıyordum

anlayan olmadı bu yanlışlığı

akıl sır ermez işlerin sonunda

kral henri'nin şövalyesi oldum

burgonya dükü'nün şatosunda

josiane öfkenin uslandığı yer

klavsenlerin tanrıya ulaştığı

ermişler dua eder uykusunda

güldü mü gözlerden sırrolur

kara cizvitlerin fısıldaştığı

burgonya dükü'nün şatosunda

başında haçlılar'dan bir yağmur

ellerinde süt beyaz karanfiller



kanıma susamış burgonya beyleri

niye josiane'ın fikrini çelmişim

kışkırtmalar uzaktan gözdağı vermeler

yoluma çıkmalar acquitaine korusu'nda

josiane tutsak ne yer ne içer

ve ben bir güzel çarmıha gerilmişim

burgonya dükü'nün şatosunda





- 2°. saksonya düşesleri




porselen güzeli saksonya düşesleri

kullanırsa kayzer'in göklerini kullanır

ırmakları durdurur birazcık küsmeleri

dişleri parlamasın ilkbahar ayaklanır

şatonun göllerinde alımlı kuğular

yaslı bir yalnızlık gibi durgundurlar

porselen güzeli saksonya düşesleri

serçenin kanadından bile gocunurlar

peki bu filmde ben de oynuyor muydum

neden şahlanıyor altımdaki at

acaba rolüm neydi nasıl unuttum

evet gün bu gün saat bu saat

uç beyi değilim ama beç toprağında

yaşlıca bir yolcu sirkeci garı'nda

içinde eskimiş bütün hevesleri

yoksulluk çizgileri dudaklarında



porselen güzeli saksonya düşesleri

bach'ı bırakamaz ıtrî'ye gelemezler

yanlışlıklar geliştirir benimsemeleri

onlara benzeyemem bana benzemezler

bu tren götürse de aydınlıklarına

karanlığım kalacak onların yanına

orgların ormanında şenlik geceleri

boya diye sürecekler gözkapaklarına





- 3°. Margot




bakmayın margot'nun taşıdığına

bu gözler masmavi bavyera markizi'nin

öfkesi sığmıyorsa kadınlığına

onun değil Venedikli bir hergelenin

erkekliği ne güzel kadınlığı çirkin

piposu tam gelir orospu ağzına

hele tekgözlüğünü arsen lüpen'in

takınca varılmaz büsbütün yanına

margot'nun fırçasından sevmek kadınları

pirinçten dökülmüş sarışındırlar

salındılar mı prenses çalımları

heybetli göğüsleri nar gibi çatırdar

kadınlıklarında bir fazlalık var

ipek aydınlığında yüksek alınları

parmak uçları aseton kokar

kalçaları dağıtır kadife salonları



margot'nun yanlışlığı kadınlığında

aynalar aldanır onu kim aldatsın

kendini sevmesi hoyrat çıplaklığında

en yoğun noktası yanlışlığının

erkeğim sandığı her anda kadın

sırılsıklam erkek her kadın anında

iki ucu cehennem yaşantısının

iblis bıçağını biliyor ortasında





- 4°. tombul magda




nerede anarşist bir kibrit çakılsa

dudakları orada tombul magda'nın

saçları besbelli kirpiklerinden kısa

gözleri en uzak gökyüzü polonya'nın

prens kropotkin'i eğer okumasaymış

varşova'da belki üç çocuk anasıymış

gönüllü sürgünü paris'te başlamış

paris'te bitecek polisler bırakırsa

saçları besbelli kirpiklerinden kısa

sesi şalyapin'in sesinden kalın

magda'nın derinliği bakunin'e doğru

bir kere kendini yanlış tanımlamış

iç yaşantısı el bombalarıyla dolu

dış yaşantısı bütün alkole kaymış

erkekliği yüksek bir koca bulabilse

zehirini akıtırdı ona hiç değilse

gizlice diş biler içinden herkese

yaşamaktan çok ölmeye yakın

öldürmeye değil sakın aldanmayın

aklınca aldatıyor böyle sağı solu





BİN MISRA KAÇAK SONBAHAR

ELE GEÇİRİLDİ




iki sonbahar kaçakçısı

dün İzmir'de yakalandı





şair olduğunu ileri süren sanık ve İtalyan

sevgilisi ilk sorgularından sonra tutuklandılar





et je les ecoutais, assis

au bord des routes

ces bon soirs de septembre

ou je sentais des gouttes

de rosee â mon front

comme un vin de vigueur

rimbaud





- 1°. yalnızgezer


bir ağaç soyunur pencerelerimde

hangi yabancılığa kendimi atsam

alımlı bir kadın kurak gecelerimde

giysilerin kınından sıyrılmış yalın

tepeden tırnağa vücuduma tamam

yeşil sarıklı bir çınar eğer İstanbul'daysam

belki küçüksu'da belki büyükdere'de

ney ıslıklarıyla pırıltılı darmadağın

eğer paris'teysem şanlı bir atkestanesi

bolonya korusu'nun aydınlık gemisi

en kuytu limanında bir neuilly akşamının

İzmir'deysem eğer ya bürümcük bir karabiber

ya dikenli bir palmiye ağustos delisi

ayışığında ya da bir turunç ağacı

yıldız serpintileriyle sırılsıklam



kadınsa o bildiğiniz bıçak sırtı kadın

her şehirde güzellikler değiştirerek

bazen konyak kıvamındaki sarışın

bazen gerçek mi yalan mı anlayamam

yukardan kahkahasıyla neredeyse erkek

elinde isteklerin delimsirek kırbacı

bazen gergef işler mendelsohn sokağı'nda

parmak uçlarında rönesans nakışları

gizli çiçeklerle süsler karanlık kışları

vahşi bir takımyıldız yalnızlığın ağacı

bir uzay panayırı kurulmuş pencereme

yüzlerimi aranırım hiçbirini bulamam

ensemde düşten bozma kadınların kıskacı

erkekliğim azalır git git şairliğime

o kadar uğraşırım yalnızlığımdan çıkamam





- 2°. semplon treni




bu iş lozan'la cenevre arasında oldu

semplon treni gecenin gözlerini oyuyordu

bir ben uyanıktım bütün kompartımanda

bir de’cenova elleri avuçlarıma sığınmış

camlarda leman gölü yamyassı uyuyordu

hoyrat alp dağlarının ağırlığıyla ezilmiş

bu iş birdenbire oldu hiç hazırlığımız yoktu

benim sigortalarım yanmıştı cenova çocuktu

uykulu gözleri uzun kirpikleriyle gölgeli

böcek çıtırtıları bilezikli saatinde

saçları omuzlarıma akan altın yeşili

çocukluğundan titrek bir mandolin aklında

bense bin mısra kaçak sonbahar götürüyordum

tren yavaşlayacak olsa gizliden ürperiyordum

üstelik tıraş olmamıştım midem bozuktu



bir biz uyumuyorduk bütün kompartımanda

öbürleri her biri bir başka dilden uyumuştu

doktor lariviere elbette fransızca uyumuştu

dachau kampı'nın komünistler barakasında

nasıl kar yağıyordu uykusu buz tutmuştu

karnına saplı paslı bir mızraktı açlık

uzakta duman içindeki nöbetçi kuleleri

miss higgins beygir dişleriyle İngilizce uyumuştu

bir genç kız soyuyordu harıl harıl uykusunda

durmadan göğüslerine kocaman erkek elleri

ne dilden uyuduklarını bir türlü anlayamadık

iki zenci öğrenci ağızları kalabalık

düşlerinde nazlı muz ağaçları hurmalıklar

gözlerinde patrice lumumba'nın gözlükleri var



bu iş lozan'la cenevre arasında oldu

nasıl olduysa oldu hiç hazırlıklı değildik

artık cenova benim gözlerimle bakıyordu

ben onun bakışlarını kullanmaya başlamıştım

kanı damarlarımın ağacında akıyordu

tozlu karanlığım aydınlığına bulaşmıştı

büyük bir yaşantıyı birdenbire eskitmiştik

İtalyan sınırını gök gürültüleriyle geçtik

televizyon antenleri metal şimşek böcekleri

demir kapıların ardında yağmurlu gümrükçüler





- 3°. Venedik




bir katedral koparıp ortaçağ bulutlarından

yığdılar çan sesleriyle san marco meydanı'na

rüzgâr susar susmaz pencereleri açtım

soluk yeşil bir balıkçıl sokuldu yanıma

dedim uyandın mı dedi çok üşüyorum

yorgunluk çizgileri çekilmiş alnına

yoksulluk gölgeleriyle savaş yıllarından

soluk yeşil bir balıkçıl sokuldu yanıma

adımı duyar duymaz uçuk dudaklarından

sevmek sorumluluğunu titreyerek anladım

dedim karnın aç mı dedi çok üşüyorum

dedim uzay ıslıkları yıldızların arasından

dedi vapur yanaşmış sabah karanlığına

dedim bu monteverdi venedik saraylarından

dedi tut ellerimi dedi sakın bırakma

dedim korkuyor musun dedi çok üşüyorum





- 4°. üç yaşamak




bir vuruşta kim kalbimi bulabilir

el değmedik yerlerimde saklıyorum

bazen adımın son harfinde gizlidir

bazen ben bile bulamıyorum

gökyüzünde bir yere çekilmiştir

venedik son telefon çaldığım şehir

almanca vapurları anlayamıyorum

iki ambar kimsesizlik yüklemişler

biraz hamburg oldukça rotterdam

marsilya'dan akordeon gülüşmeleri

batı yansımaları uzak camlardan

tanıdık bir limana demirlemişler

bir kanun taksimiyle uyanıyorum

İstanbul son tutuklandığım şehir



şarkılar söyleyeni azaldıkça güzelleşir

en güzel şarkı eylül'ün getirdiğidir

alacakaranlıktaki yalnızlık sesleri

içimize uçuşan çınar yapraklarından

çekilip gitmekler mi buluşmaklar mı

her sabah çocuk her akşam adam

bir bakışta tanıyıp gönüllü sürgünleri

paris son kapaklandığım şehir





- 5°. savcılıktaki ifademdir




biz aslında iki kişiydik

cenova'yı gümrükte tuttular

kaçak sonbahar sokuyormuş

hırsızlama bir ay incecik

yüz papel bilmem kaç kuruş

kadınlığı benden sorulur

adımı kaptana tamamladı

düşecek olsam eli kolumda

yadsımak kalleşlik olur

şiirlerimi ilk o anladı

metresim oldu sonunda

cenova saçların ne uyanmak

şişelerin birden patlaması

zilzurna ıslanan kirpikler

gözyaşı bir karış üç parmak

yolculuğun sonuna yaklaşması

bir günün beyliği beylikler



ben varsam onunla varım

kanımız kontakt kırmızısı

eşzamanlı vurur yüreğimiz

bu kaçakçılığı ben tasarladım

gemide saklayıp şarkımızı

karaya indim tertemiz

ya onu bırakın ya beni tutun

benim sonbaharı kaçıran

işim gücüm kaç türlü yağmur

geldim işte ne soracaksanız sorun

cenova'nın dalgası attilâ ilhan

öteki adı yılanlı çukur





yasak sevişmek





"... j'ai appris aussi gu'une vie ne vaut rien, mais

que rien ne vaut une vie..."

andre malraux





yaş kırktan yukarı




yağmur akşamlarında fayton çıngırakları

yoğunlaştırır nedense ayrılıkları

hele güller açılmışsa yaş kırktan yukarı

ne yanından baksa yaşadıkları

insana noksan görünür solgun ve sarı

hani şubattı ilk defa kelepçeliydim

şaşkınlığımdan çıkmasını bilmeliydim

çocuk da olsam büyüktü yüreğim

o dumanlı ayazda yine titremeli miyim

yanlış uyandığım kış sabahlan

hani İstanbul'u ilk tanıdığımda

bir karanlık edinmiştim sansaryan hanı'nda

korkunun böcekleri nemli duvarlarında

bazen ter içinde hatırlarım da

yüzümü basar bir ölünün sakalları



kırk dokuz kışını bir yol daha yaşasam

ubangi-şari'ye gitmeye kalkmam

margot'yu bıraktığım bulutlu akşam

camlar kar suyundan sırılsıklam

kulaklarımda notre-dame'ın çanları

sabahın tamtamlarıyla sarsılan sarhoşlar

beyoğlu'nda cam çerçeve bırakmamışlar

lokomotif hışmıyla bitiriverdiğim kışlar

sonradan nasıl bütün yıla yayılmışlar

çıkarıp aradan sonbaharı ilkbaharı

paris'e yabancılar lejyonu'nu sormuşum

ağır bir gong gibi kımıldamış ruhum

gerçi gök mavisi lejyoner umutsuzluğum

içinde angela'yı büsbütün unutmuşum

fakat aynaya baksam kocaman dudakları



neuilly'ye uğrarsanız belki de ordayımdır

atkestanelerine kar yağmaktayımdır

seine ne kadar puslu uslu ve ağır

gecemi aydınlatan haendel sarmaşıklarıdır

üst üste katlanarak içimden yukarı

İstanbul'dan dört beş yılı silip atacaksın

yaşantın küçüldü mü yaşadım saymayacaksın

bitti sandıkları an yeniden başlayacaksın

hatta gülümseyerek belli belirsiz dargın

göğsünde yalap yalap yanardağ şarkıları





ölmek yasak




daha önce bıçaktan hiç su içmedim

hiç kısılmadı kerpetene bıyıklarım

gururlu bir gemiyim oldum bittim

sabah olur yelkenlerimi saklarım

özgürlük dediğim yerde demirledim

üstüme varma bulutları tutamam

böyle paldır küldür gideceklerdir

gelmezsen farketmez kimseyi aramam

asıl sevdiklerim en içimdekilerdir

onlarla yaşarım eğer yaşarsam

olur mu gecemi yeşile çalmak

yıldız çivilemek parmak uçlanma

ölüm kadar çabuksa eğer yaşamak

hiç doğmamayı isterdim ama

bir kere doğmuşum ölmek yasak





demirboğan




benim bu kaldırımlara yazdığım yazıyı

silerse demirboğan siler yoksa hiç

bir yerinden fena halde kirletmiş yaşamayı

her akşam orospu çocuğu her sabah piç

her saat başında bir karanlığa dönüyor

en büyük özgürlük ölmekmiş deniyor

sakın ha adamı boğuntuya getirirler

ölmek kolay karanlığın arkası görünmüyor

hem yaşamak üzerine aynı şeyi dediler

hepimiz en azından kendimize mahkûmuz

demirboğan'ın salyası özellikle kuduz

bir ceset görmesin çarşambadan çarşambaya

yeryüzüne sığamıyor yüzde doksan dokuz

'mevcutlu' gidecek öteki dünyaya

iki polis arasında bilekleri kelepçeli

asmalımesçit'teki eski bizans oteli

her yağmuru itçesine camlarında toplayan

sabah olmayı bıraktı gitti gideli

beyaz bir kontrabas gibi demirboğan

şimdi başını sokacak bir telgraf arıyor





artı sonsuz




yağmurun yerden göğe yağdığı

bu gece yasak bölgedeyim

büyük çingenelerin çaldığı

kaçak silahların içindeyim

sevişmek kapısının kapandığı

bir nabız yoklar ki daima

hızlı bir nabız yoklar elim

öpüştüklerim hırsızlama

çirkin bir ağızda dişlerim

bir bıçak değer dudağıma



gök yarıldıkça şimşeklerden

soğuk aynalarda kilitliyim

tırnaklarımdaki elektrikten

su gibi erir iliştiklerim

kıvılcımlar uçar kirpiklerimden

doğumdan öncesini yaşıyorum

henüz belli olmadı kimliğim

vücudunu arıyor ruhum

bir yerde atomun çekirdeğiyim

bir yerde artı sonsuzum





exodus




miyop yahudilerden korkarım

sanki elleriyle ağlıyorlar

işleri güçleri sonbahar

geçen harpten hatırladığım

yaşamak hesabında yarım kalmışlar

ölmek hesabına katamadığım

bulvardaki alarm akşamları

yaprakları gittikçe azalan

ne kadar geçse de aradan

kurşuna dizilmek kadınları

gözlükleri yağmurda buğulanan

hâlâ karanlık alınları



gök daha kirli her sürgünden

nazi avlularındaki soğuk

büyük bir boşluğa yolculuk

isli karartma şehirlerinden

çok uzak bir mozart çarçabuk

okuldaki temsil günlerinden

miyop yahudilerden korkarım

baksalar da sanki görmüyorlar

içlerinde hazır açık bir mezar

harp bitti biteli kapatamadığım

yaşamak hesabında yarım kalmışlar

ölmek hesabına katamadığım





ağustos mızıkacıları




bitmeyecek bu benim alıp başımı gittiğim

senin için kaç İstanbul değişerek

yeniden başlamak halinde sevdiğim

gökyüzünü en güzel yüzünle düşünmek

bitmeyecek delilikler biriktirdiğim

her akşam uyanıp bir başkasında

o parkta yine ağustos mızıkacıları

unter der linden diye dinlediğim

bir gece yarısı iki harp arasında

bak senin saçların inge'nin saçları

inge'nin çocukluğu taktığın çiçek

gözlerin inge'nin gözleri sırasında

gülümsediği hiç bitmeyecek



richard tauber'in ve zengin şarkısından

kuşlarla çoğaltıp almanca ağaçları

mavi polkaların zil çalıp döndüğü

bir daha döndüğü bir daha döndüğü

o parkta yine ağustos mızıkacıları

mutluluğun bir ışık hızıyla göründüğü

her biri bir roman yaşamasında

balonlarını patlatmak kırmızı sarı

İstanbul ki yıldızlar içinde dökülen

bitirip seramik dublelerde biraları

tuz parça dağılınca unter der linden

artık ne ben varım bir otel odasında

ne inge olacak kendiliğinden

ne o parkta ağustos mızıkacıları





karanlığın tadı




eğer büyükse gök gemi kalçaları rıhtımda ıslık

[çalanlar

eğer büyükse deniz tophane'deki şirket

[pencerelerinde

elektrikli daktiloların italik harfleriyle delik

eğer büyükse çizdiğim hiç kimseden çok kimseye

çınlasın bir daha boşlukta İstanbul bakır bir çan

[gibi

ezanların dağıldığı ve şiirlerin beş vakit

[minarelerinde

İbrahim cura'nın dağıldığı ve kendi oyunuyla

[yenik

mütareke balkonlarından yağmurlu bir caddeye

eğer büyükse afişler sinema helalarının sinsi

[düşmanlıkları

filmlerin duvar diplerine sızdığı sihirli

[ekranlardan

21,45'te lüks koltuktayım dördüncü sıradan bir

[öndeki

eğer büyükse kırıldıkları fabrikadaki tavan

[camlarının

düğümlü yumruklarıyla sendikacıların gecenin

[ortasındaki



eğer büyükse eskidiğim takvim takvim azalarak

[sansaryan hanlarında

koluma dostoyevskiy girmiş olmalı yanımda sen

[olmalısın

bir dudak izi gibi kıpkızıl taze kurşun yarası

[alnında



sonra bir kartpostal cumhuriyet caddesi'nden

[yukarı

biraz bafra cıgarası biraz chat-noir nedense

[kırmızıda kalmış trafik ışıkları

yahudi kızlarının sarı saçlar halinde etrafında

[dolaştığı ve altın dişlerinin

lufthansa'nın oralarda dolmuş kapılarına çarpıp

[kırıldığı kim bilir kimin

sonra ölmek biraz biraz aspirin biraz tuvalet

[sabunu

en bıçak sırtı yerinde en sonu gelmez

[yorgunluğun



evde kalmış kızlar mı elli bir numaralı otobüsteler

[hep

tertemiz camları kirletiyor ümitsiz vinylex

[kılıkları

esniyorlar terli erkek göğüslerine doğru

ne kadar esniyorlar yalnız yalnız ve dudak boyası

[tadında

hiç kimse anlamıyor ne kadar iri göğüsleri

[olduğunu

hiç kimse dönüp bir kerecik olsun suratlarına

[bakmıyor

ben seni anlamıyorum fransızca şiirlerini

boş sokaklardan büyük korkunu

yoksa resimlerinde olduğundan çok mu güzel

[çıkıyorsun

devamlı bir tiksinti kımıldıyor dudaklarının iki

[yanında

imza yerine mektuplarına altı köşeli bir yıldız

[bırakıyorsun





ben artık küsüm




beni de kırdılar içimden kırdılar

karanlık camlardan sular akıyordu

şimşekli bir boşlukta saat vurdu

beni de kırdılar belki yalnızdılar

belki onların da çocukluğu yoktu

bütün şarkılara kapalıydılar

bir genç kız değmemişti saçlarına

beni de kırdılar ben artık küsüm

yağmurlan yağmıyor ağaçlarıma

sularından içmiyorum susadım ama

beni de kırdılar soğuk bir ölüm

çevik bir bıçak gibi çakıldı aklıma

oysa bir şarkıyım yeniden doğan günüm

bütün şarkılara kapalıydılar





yasak sevişmek




öteki kapımdan gel bunu açamazsın

eski gözlerinle gel öldürmek vakti gel

hem tetik bulun ardında biri olmasın

hanidir ben bu evde saklanıyorum

adımı değiştirdim başka bir adla yaşıyorum

gece gündüz siyah gözlük kullanıyorum

öteki kapımdan gel bunu açamazsın

sabaha karşı gel bütün gözlerinle gel

pancurların gerisinde kararıyorum

içime belalar doğuyor sonbahar doğuyor

telefonda sesini tanıyamıyorum

yüzün parmaklarımdan akıp kayboluyor

böyle hep bir şey kopuyor bir şey kırılıyor

sabaha karşı gel eski gözlerinle gel

öteki kapımdan gel bunu açamazsın

hem tetik bulun ardında biri olmasın



artık hiç kimse beni yaşamıyor

aşklarımı büyük kemanlarla çizdiler

korkularım oldum bittim kimsesizdiler

yalnız bir mısra mıyım ıslanıyorum

bir revolver romanımı tamamlıyor

oyun bitti ışıklarımı söndürdüler

yokmuşsun gibi gel öldürmek vakti gel

öteki kapımdan gel bunu açamazsın

üzerime kilitleyip mühürlediler

hem tetik bulun ardında biri olmasın





elimden gelen bu




elimden gelen bu ben iki kişiyim

çoğalmak neyse ne azalmak zor

birisi seni her an bırakıp gittiğim

öbürü kan gibi tutulmuş seviyor

ağzındaki acı alnındaki çizgiyim

gözlerine kirli bir bulut getirdim

hiçbir sevinç aydınlığı onu silemiyor

elimden gelen bu ben iki kişiyim

birisi kapadığın kapılardan gitmiyor

yağmur yağmaksa o güneş açmaksa o

bir yerin üşüse onun sıcaklığı

öbürü en içten çağrını işitmiyor

hüneri ne dersen duygu kaçakçılığı

alıp tutmaksa o basıp gitmekse o

bakışları kıyısız bir deniz uzaklığı

elimden gelen bu ben iki kişiyim

ikisi birbirinden çıkmaya uğraşıyor

bilmem ki hangisinden nasıl vazgeçeyim

birisi yeni baştan serüvene başlamış

öbürü silahında son mermiyi yakıyor

çoğalmak neyse ne azalmak zor





usturanın ağzında




yıllar var ki serçeleri unutmuşum

üzerimden gökyüzünü almışlar gibi

asfaltların karanlığında boğulmuşum

ufacık oysa hep böyle uçuşurlarmış

karlı ağaçların arasında alfabemdeki

iyimserlikleri bir türlü anlaşılmamış

yıllar var ki serçeleri unutmuşum

kuruş kuruş beni vurmuş öldürmüşler

boşa çıkmış başkaldırmam sarhoşluğum

onlarsa benim için ışık biriktirirlermiş

şafak kapılarında gülüşürmüşler

çocuk zenginlikleri hiç bitmemiş





gitmek süleyman şahkulu




gitmek bekârlığından eskimiş çıkarak

üşümeye gitmek çabuk bir bıçak ağzında

o açık gülümseme karın beyazlığında

sağ kasığına doğru iki üç parmak

ölümün parladığı şahkulu sokağı'nda

yalnızlığı tükürmek ikiye katlanarak

hiç sevilmediğini taş gibi anlamak

yahudi karanlığı iç kulağında

gitmek son gökyüzü Süleyman şahkulu

aşağıdan yukarıya lambaları titreyen

bir giyotin hızıyla yanlışlığı bitiren

doğumundan bu yana sürüp gelen şu

gözyaşının sızdığı iç pencerelerinden

ne bir anne aydınlığı dağıtan korkuyu

ne bir saat tıkırtısı beklemelerle dolu

ölümü ölüm yapan güzelliğinden



gitmek Süleyman şahkulu çoğul gözlerinden

[yokluğa

kadınlar kadınlar kırıp gerçekleştim sanarak

yeniden yaşamaya bir çocukluk aramak

her yenilgi sonrası böyle soluk soluğa

bambaşka bir yabancılık içine dağılan her bıçak

ellerin kesilip değdikçe bilenmiş çabukluğa

siyah bayraklar çekip son büyük yolculuğa

boş çığlıklar halinde kana acıkmak





yüksek gerilim




çağrışım neonları dakikada bir çakıyor

havada yalnızlık bir bıçak gibi çekili

gözlerin gözlerimi gece yarısı bırakıyor

karakol kırmızısı cehennem yeşili

gece yarısı kalkıyor kaçırdığım gemiler

hay allah kim imzalamış bu kadınları

dudaklarını düşünsen ömrün yetişmez

gülümsemesinler öyle parlar ki alınları

besbelli bu aydınlıkta sevişilmez

insan utanır çıplaklığında ürker

sen ki içimin sabahçı kahvelerinde

tutuklu sendikacıları bekleyen

çok bulutlu koskoca bir gök emrinde

dört tarafa paldır küldür genişleyen

sustaları açılmış ince minareler



sanrıların sansardan çabuk uç uca

it usanmışlıklarına atladığı

anıların fosforuna azbuçuk dokununca

deli kibritler gibi sırasız parladığı

ateşe attığın eski filmler

seni kendim sanmak bir akşamüzeri

başka bir yaşantıda fransızca güzel

karartma yıllarının çalar saatleri

gerilim yüksekliğinden uğuldayan tel

bir bardak şarap üç sayfa baudelaire

deli bir kapı olmak açılmak ansızın

soğuk yılan mavisi çelikten bir şaşırmak

en olmadık yerinde sabah karanlığının

kendini yavaş yavaş ölüme alıştırmak

canavar düdükleri başucunda serviler





yorgunlar sendikası




- bağışlanmayan fikir suçlularına! -

bir fabrika çıkardım kırgınlığımızdan

bütün atölyelerini yerli yerine kurdum

işçi yazılarak gece vardiyasına

sabahlara kadar özgürlük dokudum

yukarda gökyüzü kıvılcım ve duman

şimşekler atlıyor arkası arkasına

her biri yanılmış birer çığlık

bir sendika çıkardım yorgunluğumuzdan

adı üzerinde yorgunlar sendikası

seni üye yazdım henüz tanımadan

nasıl olsa şarkın hepimizin şarkısı

sesin nasıl olsa benimki kadar kısık

ufuklarını yıldırımla kilitlemişler

denizlerini tutmuş ıslıklı bir karanlık

sabah tenhalığında ansızın afişler

fabrika bacalarından öksürdüğümüz

ünlem ünlem dağılan sıtmalı kalabalık

ilk tramvaylarla götürdüğümüz

soğuk yataklarına yatırdığımız

eklemleri kırılmış uykusuzluktan

avuçlarında derin bir yanık sızlaması

etlerini seğirten şüpheli titreşimler



yukarda gökyüzü kıvılcım ve duman

yağmurun şimşek yeşili çetrefil yazısı

yoksulluk bayrağı sırsıklam güvercinler

kanatlarına sinmiş yorgunlar sendikası

büyük bir haksızlığın birden anlaşılması

tutsaklığa çok yakın çekingenlikler

ezilmek ezildiğinin farkına varamadan

iliklerine kadar yaslı umutsuzluk yası

yeniden başlamaklarla geçiyor ömrümüz

iyimserliklerimizi duvarlara çarpıyorlar

içimizde bulut bulut bir güneş tutuluyor

soluklarımızı kesen demirden sarmaşıklar

dibinde düşlerimizi tükürdüğümüz

gözlerin bezginlik sislerinden kurtuluyor

kulakların zemberekli çığlıklardan

yanık yanık koğuşlarda akşam oluyor

yukarda gökyüzü kıvılcım ve duman





ç koçaklaması





"saltanat tâcın giyen âlemde mağrur olmasın

nice sultan görkün almıştır beğim bâd-ı hazân"

Bâkî





ç koçaklaması




kaç güneş kaldırır haydalayarak

çatal mızraklarıyla selçuk çobanları

sırçadan kaç güneş çırılçıplak

kıvılcım döker demir sakalları

iç asya'dan daha oymaklar gelir

iki bin beş yüz atlı bin beş yüz çadır

çıralı bir kubbe tastamam çatılır

doruklara dikilen avşar çığlıklarıyla

altında cırcır böcekleri alakargalar

çatlak dağ gölekleri yılan balıklarıyla

altında konya beyşehir sivrihisar

ve uzaktan uzağa bizans çakalları

iç asya'dan daha oymaklar gelir

uçarı bir yürek kadar aydınlıktırlar

dişleri sağlam çakılmıştır gözleri hafif çekiktir

kulaklarında yok denizin yok uğultusu

damaklarında kar mavisi bir süt tadı var

anaç kısraklarından sağılmış kokulu

umutları yarılmış kaç avuç ihtiyar

saçlarının arası tutam tutam tuz

ağızlarını bıçaklar açmaz kilitlidir

göz çanaklarında gittikçe eksilir

çakılların yediği çapaklı bir nehir

rüzgârda inileyen çorak yataklarıyla



ağaçlara tırmanır tırnaklı bir kopuz

bir kırlangıç yalar sırlı kanatlarıyla

atılmış hançer gibi ısırganları

yalnızlığı kırar tokaç suratlarıyla

toz eder dağıtır oğuz kadınları

memeleri dolu kara böğürtlen uçlu

kemiklerine sımsıkı sarılı kasları

her sefer bir uçmak bağışlar sesleri

buruk ahlatlı ayvalı acı turunçlu

güneşi kaskatı dişleyip gülerler

bıçakla kesemezsin kalın bir yoğurt çalarlar

yaban balı dinlendirir dövme bakraçları

iç asya'dan daha oymaklar gelir

kılçıklı kirpikleri deri kalpaklarıyla

boşluğa oyulmuş adamlar kılıç ve topuz

yorgunlukları kırçıl bıyıklarına damlayan

göğüs geçirmeleri ormanlar geçmekle bir

saçaklı bir yangına dolaşmış çatırdayan

ağaç ağaç devirdikleri aç baltalarıyla

tozlu bir ağlamak önleri sıra sürüleri

çungar köpeklerinin çekip götürdükleri

telli kavakların pırıltısı arasından

belki horasan'dan belki pamir yaylasından

sakarya içlerine et tırnak ve boynuz



hoş geldin türk!... sağın solun su

deli bir zenginlikle çalkanır toprağın

nice kurşun nice kükürt öğütüp

elini uzatsan şarap çeker parmakların

çekirdekli üzümlerden çardak dolusu

çakır bir zeytinyağı ışıldar küp küp

şavkına çöreklenmiş çökelek kokusu

nice dağ keçileri ateşlerine düşüp

nazlı aylar çizer boynuzlarıyla geceye

hoş geldin türk!... bulutlu biraz dalgın

birden ayağa kalkmış bütün umutların

adını verdin varlığını adadın bu ülkeye





osmanlı kasidesi




o saydam duvardır ki böler

var olanlarla artık olmayanları

bulutlu bir sessizlikte

yaşlarını sonsuza tamamlayanları

evrende çoğul yıldızlarıyla

samanyolları sayılır düşünceler

dönerler dururlar dönerler dururlar

ne başları bellidir ne sonları



nurdan bir ağaç sayılır mevlânâ

ney pırıltılarıyla aralıksız

anlaşılmaz bir yerinden aydınlatır

gönül kandili sönmüş olanları

bir dağ sayılır kaynar koca mimar sinan

camdan kubbelerinde güneş parçalanır

kayıp kervanlarını bekler mi hâlâ

eski sınırlarda unutulmuş hanları

maşlahlı yoksa nedir gizli dervişler midir

göl durgunluğunda eski besteler

aranır çağdan çağa yansıyarak

bestelendikleri zamanları



kapatıp masmavi avcımda gökyüzünü

yüzyıllar boyunca nasıl biriktirmiş

ne imgeleme sığar ne bellekten kaybolur

o saltanatlı divanları

kelebekler midir derinliklerinde haremlerin

anne fısıltılarıyla dualar

bir 'allah' çekmesinler budin'den/medet

titretir bağdad'ı pehlivanları

yağlı ayak seslerini yankılı saraylarda

duyarsın şimdi bile dinlesen cellatların

alıcı kuşlar gibi parlayıverirler

boğmaya tüyü bitmemiş sultanları

bir tambur sayılır bol karanlıkta

kımıldar saklı tınlamalarla halk

azaldıkça yakınarak mutsuz bir yoksulluğa

secdeden kalkmaz olur alınları



onlar mıdır mehmed han'a top dökenler

marangoz ve dülger berber ve hattat

bir balık aydınlığı parmak uçlarında

karanlık bursa'da ipek çobanları



yağmurlu çınarları onlar mıdır tekkelerin

aya batmış serviler yürük mezarlarında

eski kuyulardan sesleri çığlık çığlık

atları dolaşır perili ormanları

onlar mıdır nasreddin hoca gülümseyerek

köroğlu öfkeleriyle dağa çıkmış

ölüm allahın emri/elif lam ve cim

idam yazarsa da hünkârın fermanları

git ara hangi zaman ufkunda kayıp

o kanlı debdebe attilâ ilhan

rüya boşluklarında yer aranırlar

ne adları kalmıştır ne sanları





mehmed sıradağları




boş bir taş varsa bu ülkede üstünde ben varım

bir fabrika gibi soluklu yerinde duramayan

kaç kulaç boş varsa bu denizde üstünde ben varım

bir şubat vapuru gibi puslu duman duman

eylül ocaklarından simsiyah ben çıkarım

iktisat fakültesi'ndeki akşam aydınlığıyım

yağmurlu camlardan saygıyla kitaplara vuran

ne kadar mehmed varsa kuşkusuz benim adım

yunus emre'den bu yana mehmed sıradağlarıyım

çünkü toprak dinledim demir anladım kömür

[duydum

davullar dağıttı göklere savaşlardan dönmezliğimi

çünkü bol kurşun yedim besmele'yle vuruldum

bilirse düşman bilir öyle kolay ölmezliğimi

bir mehmed kalktımsa ayağa bin mehmed

[oturdum

asya'dan aldım türkü avrupa'ya getirdim

yanardağlar kıskanır böyle ateş sönmezliğimi

emperyalizme karşı her süngü benim adım

mustafa kemal'den bu yana mehmed

[sıradağlarıyım





ne kadar dar olursa olsun bileklerimden çıkmıştır

beni bir yerde bana bağlayan kanlı kelepçeler

karanlık tarlanın başı dönmüştür fabrika

[acıkmıştır

cezaevi avlularına bakar nedense son pencereler

içimde güneşler açsa da dışarısı bütün kıştır

fakat kapılar açılmıştır zincirler kırılmıştır

kalabalıkları kaldırır en heybetli düşünceler

özgür bir sosyalizme doğru her adım benim adım

nâzım hikmet'ten bu yana mehmed sıradağlarıyım





şehnâz faslı





"... bir şû'lesi var-ki şem'-i cânın

fânûsuna sığmaz âşinânın..."

şeyh galip





dersaadet




çok korkmuş kadın güzelliği harb-ı umumi

[yıllarının

kuzguncuk iskelesi'nde inşirâh'ın geceler

[sabahladığı

kötümser kuleli öğrencileriyle sultan reşad'a

[doğru

en sonbahar vapuru şirket-i hayriye'nin kimsenin

[kalmadığı

ne beykoz'lu kozhelvacıların ne fonografların

[odeon borulu

nişâbürek şarkıları mı belki de yalnız recai

[kaptan'ın

kapalıçarşı'dan yürüttüğü alaturka yıldız zilleriyle

o vurulmuş yırtıcı kuş küskünlüğü İstanbul

[boğazının

tek gözlüklü alman zabitlerinin kramer

[birahanesindeki

moltke mi bismarck mı tartışması almancanın

[çatladığı

acımtırak üç dublesi olarak koyu yeşil piltzen

[biralarının



mızıka-i hümâyûn zenginliğindeki şıpka

[gazileriyle

galiçya cephesine dönmek soğuk rus

[yağmurlarının

gece ve gündüz dövdüğü uzun menzilli batarya

[ateşiyle

hilâl-i ahmer çadırlarının ve ıslak çiçekler gibi

[açıldığı

kocaman çiçekler gibi açıldığı son derece kanlı

[beyaz

galiçya cephesine dönmek çâresaz operetindeki



yanlış zafer haberleri suriye cephesinden ikdâm'ın



harbiye nezaret-i celilesinde birinci ferik enver

[paşa

su sızmaz bir dip karanlığında bardakların

[çatladığı

teşkilât-ı mahsûsa'dan miralay Süleyman askerî'yle

sabah ezanlarına kadar vakit nasıl geçiyor

[anlayamaz

bir idam öncesi halinde kımıldar kuşkulu bir

[namaz



en korkak gölgeler olarak bekirağa bölüğü'ndeki

yapışkan bir ter yürür yâkub cemil'in şakaklarına

yırtılmış üyelik kartı yerde ittihad terakki

[fırkası'nın

şakır şakır bir mavzer doldurulur dışarda vur

[emriyle

yıldırım gibi solar leylâklar sürâhide - olamam

[çâresaz

o çok korkmuş kadın güzelliği harb-ı umumi

[yıllarının





eski Rumeli





-1°. Karşılama




balkan uykularından aşırdığım

nevâkâr üzerine hanımelleri

ne yapsam aklımdan çıkaramadığım

hânende müjgân'ın âh etmeleri

bir üsküp baharına ısmarladığım

telkâri bir mülâzim'le birlikte

mustafa kemal'in boz revolveri

zehir gibi susar selânik'te

akşama sabaha hürriyet trenleri

binbaşı enver bey eli tetikte

def gibi gerilmiş manastır şehri

bütün câmilerinde salâ verilir



tambur karar kıldı tâhirbuselik'te

iğdeler çiçek çiçek göğüs geçirir

yıldız yanlışlıkları gökteki delilikte

hânende müjgân mevsim değiştirir

yanya kalesi'ndeki cephânelikte

bir bulgar yakalanır komitacı

yıldız sarayına şimşekler teyellenir

rumeli'de zabitler nasıl anayasacı

ufak karafaki kavun beyaz peynir

resne'li niyazi'nin gümüşlü kırbacı

makedonya dağlarında kıvılcım beslenir

dersaadet'te ateş yakmak için





- 2°. hânende müjgân'ın son günleri




ıslanır mor salkımlar dul yalnızlıklarına

dağılır uykusu

ince bir mürekkep sızar dalgınlığından

gül kurusu

suratına çarpılır her çeyrek

un ufak ederek en gizli bemollerini

ağır demir kapıları balkan savaşının

(nişâbürek)

hânende müjgân'ın

her boş bulduğu sâniye aralığından

okşar uzanıp mülâziminin solgun ellerini

hani vurulmuş o

çatalca'ya yakın

takılıp tüylü karanlığına bozgun sabahının

bülbüller düşer kucağına küçük çamlıca'dan

birer ikişer bülbüller düşer

(şatarabân)

elektrik çiçekleri süsler tramvay tellerini

bir o kadarıyla zakkum

ondan ötesi baldıran



"... mürdüm eriğinin dibine oturmuşum

tırnova'daki evimizde

rahmetli annem saçlarımı tarıyor

elinde fildişi tarak

ağzında firketeler

acı bir barut kokusu genzimizde

ihtiyatlar manevra yapıyor

(ferâhnâk)

hangi piyanoya şöyle ilişecek olsam

hemen tatyos efendi'nin sultanî-yegâh semâîsi

dalları kıran kayısılar bahçelerde

tırnova’da akşam

uzak dağlara çekilmiş bütün çeteler

içimde yorgun bir saat çalıyor

(hüzzâm)

tramvay tellerinde ölüvermek elektrik bahçesi

bol köpekli ay karanlık gecelerde

geç kalmış pişmanlıklar gözyaşı dökmeler

saklı saklı pırıldayan ortanca saksısı

(nev'eser)



"... mülâzim ihsân bey'in şarkısı

o cuma selâmlıkta söylediğim

bir palmiye gibi titreyerek

iliklerine kadar güneşli

- sevgilim gözümün nuru efendim

İstanbullu bir zabit kalamış'lı

kumral mı kumral dargın bakışlı

incecik sırmayla gönlüme işlediğim -

mülâzim ihsân bey'in şarkısı

aslında benim kaybolan gençliğim

bir bakıma kaybolan rumeli

bardakta buğulanan nar şerbeti

fırında çatlayan börek

yeşil bir yağmur aydınlığı câmi avlularında

gıcır gıcır yıkanmış taşlıklar

(hicazkâr)"





- 3°. mülazim ihsan bey'in son günleri




kafeslerin ardında nazlı içe dönük

şarap kırmızısı küpeçiçekleri

kucağında bir kedi siyahlı beyazlı

müjgân selâmlıkta şarkı söylüyor

gözleri yaldızlı imgelem böcekleri

sarı dolgun saçları omuzlarına dökük

nilüferlerin uyandığı büyük büyük

çok uzak bahçelerdeki incesazlı

havuzların yalnızlıklarına görünüyor

buzlu tenha güzelliği ipince mor

kötümser önsezilerle yüklü tasalı

onu terkettiğim külrengi salı

bir ölüm fırıldağı içimsıra dönüyor

böyle tırnova'dan ayrıldım ayrılalı

pancurlarım sımsıkı kapalı ocağım sönük

yalnız bulutlarımdan bir ışık süzülüyor

ufacık bir ışık nârin boynu bükük

müjgân'a tutkunluğum yoğun ve saygılı

balkan bozgunu içinde tek ölümsüzlük





müjgân 'a aşk şarkıları





-1°.




dinlerdim telâşlı kanûnlardan sarışın türkçeyi

nasıl da sevdim ne iştir bilmeden sevmeyi

ürkek bir çilenti usulca yoklardı bahçeyi

nerde tâvus kuşları nerde müjgân'ın gençliği

nasıl da sevdim ne iştir bilmeden sevmeyi

okşamak kumrallığını içimden uysal lambaların

beyhude ıslıklarını yakınlaşan sonbaharın

akşam tenhalığında birlikte duygulanmaların

saklı mutluluğuyla dalgından çok daha fazla

[dalgın

nasıl da sevdim ne iştir bilmeden sevmeyi

bir parça son yalnızlığa öncekiler hazırlıktır

insan bırakmaz sevdiğini sevmek insanı bırakır

kalırsa gözlerinin elinde yaldızı belki kalır

ney üşür kanûn pırıldar udlar oldukça karanlıktır

nasıl da sevdim ne iştir bilmeden sevmeyi





-2°.




o akşam da lambamızı söndürmüştük nedîm ile

nedîm'den bile kıskandığım sevdiğim ile

son şarkılar dağılmıştı mevsim ile

yalnız çamlıca'da bir ud yankılanırdı

dünyayı tumturaklı bir yalan sayanlar

yalanın dehşetini yaşlandıkça anlar

nâzım'ın pirâye'yi sevdiği zamanlar

ölse ölümünden ne suçlar çıkarılırdı

boğucu bir sessizlikte ateşten goncalardır

o demirden şiirler ki sanki tabancalardır

umutsuz hangi gününde el atsan ateşe hazır

nâzım onları yazarken duvarlar çatırdardı

gördüm sessizce buluştuğunu nâzım'la nedîm'in

lâcivert ıssızlığında yıldızlı bir serviliğin

birinin elinde vâridat'ı simavnalı bedreddin'in

birinin ağzında gül elinde mey kâsesi vardı





-3°.




İstanbul puslu karaltısıyla müstef'ilün bir gemi

duyulur padişah saltanatıyla bulutlara demirlediği

soğuk akşamlar çalar saatlar kadife konakta

ben uyansam da ayışığından müjgân uyumakta

o soyut kuşlar su aydınlığında atlas yorganların

yüz yıllık hüznüyle yüklü osmanlı zindanlarının

pul pul dağılırlar tasalı bol yansımalı boşlukta

ben uyansam da ayışığından müjgân uyumakta

gece hattât yesârî'nin süzüldükçe vav kayıkları

işlenir yeni baştan bütün sevmek yanlışlıkları

bilmem tamamlanır mıydık bir başka yaşamakta

ben uyansam da ayışığından müjgân uyumakta

o şarkı söylese çalgıların korkup bıraktıklarından

büyülü tamburların kendi başlarına çaldıklarından

ulaşır hâfız post'a sesi yankılarla sonsuzlukta

ben uyansam da ayışığından müjgân uyumakta





-4°.




akşam kılıçlar düşürdüğü ayın ışığından boğaz'da

müjgân mıdır bir uzak gülümsemek midir sazda

ferahnâk'ta iyimser kötümser çarçabuk hicâz'da

müjgân mıdır sevilmek yanlış anlaşılmak mı

[biraz da

üretir sessizliği erguvanlar düşler sevdayı

[tamamlar

suları yansıtır camlar cıvalı bir beyazda

müjgân mıdır yoksa sabahlamak mı hâfız'la

[şirâz'da

divanlardan gül çığlıkları horasan’lı papağanlar

şehzâde çılgınlıkları o unutulmaz yazda

müjgân mıdır sevilmek yanlış anlaşılmak mı

[biraz da





hasköy bahriye kahvesi




- babamın aziz hatırasına -





1°. hasköy bahriye kahvesi'ne gazel




büyük elenselerde donmuş abdülaziz pehlivanları

sürâhi bıyıklarıyla tutar bağdadî tavanları

o yok tamburiler ki saz çalıp zenginleştirir

tel tel sabaha kadar işitilmedik makamları

altın dişleriyle gülümsedikçe acemşâh nargileler

gözbebeklerinde şehzâdebaşı ramazanları

çarpar vurulmuş bir kartal gibi iskeleden iskeleye

akşam haliç'te donanma-yı hümâyûn borazanları

tavlada düşeş eksik olmaz gerçi parmaklarından

utançtır çürütür meğerse sırma sakal kaptanları

ürperir korkuyla fesleğenler ay tamam yükselirken

karanlık bir çay basar çıngıraklı istikânları

böyle eskir hasköy bahriye kahvesi usul usul

koynunda biriktirip geçmiş gelecek bütün

[zamanları





- 2°. hüseyin avni bey

kerkük'lü hüseyin avni bey

hasköy bahriye kahvesi'nde

yarım ud yandan fazla ney

bir hıçkırık dâvûdî sesinde

seddülbahir'den yâdigâr

güler mi ağlar mı (garip şey)

söylediği şarkının etkisinde

gözlükleri puslu içbükey

cıgara külleri setresinde

yan cebinde tasvir-i efkâr

bin üç yüz otuz beş senesinde

sırtında bir hançer ilkbahar

İngiliz donanması boğaziçi'nde

İzmir’e çıkmış yunanlılar

üzüme çakallar dadanmış

sustu mu susmasının gecesinde

böcek böcek uçuşan cıgaralar

saklı bir uğultu kulak içlerinde

gittikçe daha çok anafartalar

teşbihinde yâ sabır kalmamış



anlarsa halinden bir kişi anlar

yüzbaşı "kazbek" rıza (sarıkamış)

aynı süngüyü bir ağızdan ısırmışlar

aynı mermi çukurunda kanlan kaynamış

ne demek bulutlar da mı kırmızı

iki gözüm bir cıgara daha sar

Ödemiş'te bak ilk kurşun atılmış

(nerde kaldı yahu bizim çaylar)

yaşıyan görecek önümüzdeki kış

ne yağmurlar yağdıracağımızı





- 3°. yüzbaşı "kazbek" rıza'ya beşleme




bakır yansımaları bakışları yüzbaşı "kazbek"

[rıza'nın

saltanat bıyıklı tek zabitidir on dokuzuncu

[fırkanın

hisar'da yaşanmış bir yaz benzersiz bir sarışın

sanki bir şamdan en kalın yerinde karanlığının

cepheden cepheye taşıdığı alıngan ve baygın

aklın durur düşündükçe siperde savaş sonrasını

ağır ağır sonbahara boğaz'ın uzaklaşmasını

salacak'ta yağmuru fâtih'te iftar sofrasını

yıldızlara dağılan o genç kız kahkahasını

çalgılar susunca yorgun mühürdâr'da ansızın

bu yenilmek akşamına sürülü saf saf cezveler

nedîm merhumun divanından açılmış kanlı lâleler

çöker manalı sessizliklere kıvamlı sâde kahveler

mim-mim grubundan mıdırlar kim bilir kimdirler

kıpkızıl bir kor düşürür içlerine haliç

[müslümanlarının





- 4°. hisarlı ifâkat hanım




dalgın bir lambayım ki kanat esintisiyle

akşamların uyandırdığı yorgun argın

bebek'te unutulmuş bakımsız koruların

ne kadar azaldığı divan musikisiyle

ufacık aydınlığı iştirak mecmuasının

bahaeddin tevfik'i hüseyin hilmi'siyle

ahmed samim bey'in öldürülmesiyle

alnımıza vurması cehennem sıcaklığının

zincire çekildiği erguvan mevsimiyle

sinop kalesi'ndeki tutukluların

eflâtun boşluklarında sabah ezanlarının

korkunun dağıldığı vatan kasidesi'yle



dalgın bir lambayım ki binlerce çoğaldığım

Sultanahmet mitingindeki ses titreşimlerinden

yüz yıllık bir haksızlığın büyük birikmesinden

sekiz sütun üzerine başlık çıkarıldığım

savaş telgrafları anadolu içlerinden

böyle geceler boyu kararsız sabahladığım

yüzbaşı rıza bey'le kaçmayı tasarladığım

cephâne motorlarıyla inebolu üzerinden

yaslı lodos karanlıkları arasındayım

martılar çıkar gözlerime iç denizlerimden

dünya değişir bir tırtıl gibi kendiliğinden

ne zaman kanatlandığını anlayamadığım





- 5°. ifâkat hanım'a şarkı




tenhalık basınca bir yağmur gibi bebek

[tramvaylarına

tedirgin bir sultandı sanırsın inerdi akşam

[çaylarına

birikmiş nasıl da öfkesi osmanlı saraylarına

tedirgin bir sultandı sanırsın inerdi akşam

[çaylarına

umutsuz telâşıyla sanki bir tutsak gemisinin

daldı mı dünyasına mutsuz mâhirpaşa yalısı

[sislerin

gün görmemiş bir şiirinden recaizâde ekrem'in

tedirgin bir sultandı sanırsın inerdi akşam

[çaylarına

gazeller uzar ki kuytularda eski cülûs

[şenliklerinden

hâlâ yankılanır bayram davulları yılların

[derinliklerinden

sıyrılıp buzlu pırıltılarla mütareke

[çirkinliklerinden

tedirgin bir sultandı sanırsın inerdi akşam

[çaylarına





- 6°. spartakist niyazı bendeniz




lâcivert kaynarsa bulutlar kâhtâne üzerinde

muhtar niyazi bendenizin bir özlem tutuşur

[gözlerinde

bir düet patlar kontes maritza operetinden

[sözgelişi

fonograflar çıldırırsa mutzig birahanesinde

ağır porselen dublelerde biraların yükselişi

kanlı canlı bir kızcağız gözleri bağdem yeşili

spartakist işçilerin stuttgart kongresinde

kavga kıyamet yumruk yumruğa yüzlerce kişi





- 7°. bahriye kahvesi'nden ayrılış gazeli




gerçi su şakırtısıdır bir uzak şadırvandan gelir

kahveler zindan gibi simsiyah çaylar neredeyse

[kan gelir

ufaldıkça ufalır aynalarda kötümser lambaların

[alevi

duman duman ihtiyarlar çıkar yatsı namazından

[gelir



korku o kaypak yılandır ki atlar insanın koynuna

düşman fısıltıları en dost bildiğin ağızlardan gelir

yanar harb divanlarında barut mavisi

[mim-mim'ciler

evcil yıldırımlar saklıdır ceplerinde

[dumlupınar'dan gelir

öyle boşaltır yanlış kılar ki İstanbul'u işgal

[karanlığı

tek tük ayak sesleri sanki başka bir dünyadan

[gelir

ocak sönmüş semâver paslı dağılmış hasköy

[bahriye kahvesi

ona can vermeye bir gün elbet attilâ ilhan gelir





bir özge muammer bey





1°. o nihavent bahçe




nihavent bir bahçeydi ki muammer bey'in gecesi

yıldızlar gök lâciverdinde yaldızlı bir dua tümcesi

gizemler çizer çizgiler havuzun mor dalgınlığına

yansımış sanki yukardan evrenin son bilmecesi

dağılır yumuşak telâşıyla kadifemsi yarasalar

mevlânâ'yla buluşur boşlukta şemseddin-i tebrizî

yenilginin tahtında kötümser gülümser muammer

[bey

ayrıca bir ateş krallığı mercan köz nargilesi

utanmak gülleri siyah açılır gözlerde uğursuz

lâternalarla ayaktadır coşmakta frenk mahallesi



uzaktan ateşböcekleri çın çın çınlayan kadehler

rum dilberleriyle sarhoş fransızı ingilizi



iki bin kelime-i şehâdetin ufuktan perde perde

dargın kartallar gibi allaha yükselişi

dibinden aydınlanır hayret kılcal ışınlarla körfez

birden sularda pembe bir körpe şafak ürpertisi





- 2°. muammer bey'in karanlığı




gerçi ney üflerse de muammer bey aslında

hayli rind bir ozandır ömer hayyam tadında

eksik olmaz eşreften nükteler dudağında

gümüşten kafiyeler zil çalar parmağında

deflerin patladığı selâmlık sofralarında



bulutlar dokuyup akşamları telli ipekten

üzgün her gün bir güneşi sehpâya götürmekten

kaybetmiş yaşamak tutkusunu ölmek için erken

ne dost şenlikleri kalmış mehtapta içerken

ne mâhur'dan udların gülüşmesi harem tarafında



bir nazlı kadın sonbahar dağıtır saçlarını

kırgın yalnızlık bahçelerine zehirli sarı

kuşağında cam örgüsü kaç yağmur anahtarı

kısarak isli lambalar gibi bir bir yalıları

unutur muammer bey'in umutsuz karanlığında





- 3°. karantina'lı despina




bir gül takıp da sevdâlı her gece saçlarına

çıktı mı deprem sanırdın 'kara kız' kantosuna

titreşir kadehler camlar kırılır alkışlardan

muammer bey'in gözdesi karantina’lı despina



çapkın gülüşü şöyle faytona binişi kordelia'dan

ne kadar başkaydı her kadından her bakımdan

sınırsız bir mutlulukta uyuturdu muammer bey'i

ustalıkla damıttığı o tantanalı aşklarından



işgal altüst etti nasıl da İzmir'de her şeyi

öğrendi kullanmasını despina bu yanlış geceyi

körfez'de parıldayan yunan zırhlılarına karşı

miralay zafiru'yla ispilandit palas'ta sevişmeyi



gemi sinyallerinin gece bahçelere yansıması

havuzda samanyolunun hisârbuselik şarkısı

demlendikçe yalnızlığı aydınlanıyor muammer

[bey

olmayacak şey bir insanın bir insanı anlaması





- 4°. muammer bey'in aydınlığı




o sabah ilk açmıştı mor karanfil

büyük saksıda

birtakım tüylü bulutlardı ki

çatalkaya'da askıda

punta'dan efzon geçiyordu

önünde mızıkası da

kurtuluş olası göründü birden

gözümden perde kalktı



dün gece hasan tahsin'le uğraştım

yine sabaha kadar

bükreş'te hapisteymiş güyâ

rüya bu ya

mektubu var

karanlık bir boşlukta

açılıp kapanıyordu kapılar

yağmurda idam mangası

iliklerine kadar ıslaktı



o yaz akşamlarıdır

dinlediğim akşam gazetesinden

ankara'nın tebliğlerini

mürüvvet’in edâlı sesinden

güller dağılırdı

şimşekli gülümsemesinden

atılmış sanki gözleri

iki çıplak bıçaktı



bilmem bağışlar mı

bir gün olur da muammer'i

direnmekte güvenmekte

oldum bittim ondan geri

uyanıp şafakla dün

bahçede sularken çiçekleri

bir kavgaydı anladım ki dünya

kavgaysa bir büyük yaşamaktı





- 5°. sarmaşıktı yalı




açık bir fayton çıkardı sarmaşıklı yalıdan

eylül akşamında masmavi biçilmiş ayışığından

ipek çarşaflı bir tâze dağılır dokunursan

kurtuluş'tan sonraki telâşlı günlerde

İzmir'de

kızgın gözlerine işledikçe yangının kızıllığı

çılgın kırlangıçlardır ki geçer alevlerin ıslığı

uykularını sarmıştır bir yıldızlar sarmaşığı

kurtuluş'tan sonraki telâşlı günlerde

İzmir'de

tuzlu güz öğle sonu çarpılan pancurla imbat

tutsak bir saltanata ah eden guguklu saat

şarabında suyunda apansız bir başka tat

kurtuluş'tan sonraki telâşlı günlerde

İzmir'de





çalar saat




aynalı bir çalar saat eski ankara'dan

çalar saat başlarını miralay "topal" rıza'nın

bir yerde bakarsın son derece akşam

çatır çatır dağılır kargalar

rakı donar kadehte

gelmiyor nedense mûnise’nin mektupları

yüzbaşı muhsin’dir ağlar

tel tel bıyıklarında o beste

- ... bülbül-ü şeydâya döndüm

yıkar insanı yaşlılıkta asıl unuttukları

umutsuzluklarından çok daha fazla

yanlış umutları

saatli bir bombadır her saat başında ölümün

tıkırdar göğsündeki karanlık kafeste

silerek gelmiş gelecek bütün mutlulukları

bacağımın kesildiği gün

kan içindeyim enikonu

iyimser bir telâş herkeste



yarılmış afyon cephesi

sızar kar beyazı gömleklerinden

katran siyahı terleyen

doktor binbaşı abdülkadir

bir elinde tendürdiyot şişesi

bir elinde aşk-ı memnu

hâlâ sorarım kendi kendime

nereden bulduğunu

içli bir saraylının göğüs geçirmesidir

dağılan vazodaki nergislerden

sarışın bir nazla

her öğle sonu

bir obüs tarrakası kaplar çınlamalarla körfezi

yeniden vurulurlar üst üste kaç milyon kere

çat diye ışığı çatlatan o delimsirek hızla

seddülbahir'de haşan basri

dumlupınar'da kaymakam bekir

uşak cephesinde nalbantoğlu

sonra gün bırakır bizi geceden devraldığı yere

madalyaları sarkık

kalkık kaşları kırçıl

ve gazi kullanılmazlığımızla



meclis'in açıldığı yıl

kar yönetiminde ortalık

kavaklar gümüş çırpısı uzaktan pırıl pırıl

ankara'nın camları kıran soğuğu

sırça tozundan bir mavi buğu

saçaklarda enli buz bıçakları

donmuş kuş ölüleri sokaklarda

en çok da serçeler

o gece yine sabahlamıştık

biz üç adam ve bir semâver

nusret'in bakû'da bulduğu

İbrahim sâmi'yle beraber

oymalı bir de ceviz sandık

içinde kimlerin unutulduğu

nerimanov

mustafa suphi

sultan galiyev

ve soluğan kafkas trenindeki

bıçak bıçağa âzerî armonikler



peki ne yapmalı uykusuzluğu

son bataryaların en umutsuz yerindeki

duaları solgun yüzlerle değiştiren

çalar saatin getirdikleri

ittihatçılar da vardı hilâl bıyıklıydılar

sustasına basılmış birer çakıydılar

mor kumrular patlıyordu câmilerden

mavzerlerin gözü dönmüştü

kara kalpaklıydılar

bir tambur kanat çırpmasın ıtrî'den

eksiksiz bütün ölmüşlerimiz ayaktaydılar

kılıçlar çekilmişti bâkî’nin gazellerinden

budin'den yaşlı sipâhiler

ezan okumaktaydılar

ertuğrul gazi mi tutmuştu

kemal paşa'nın ellerinden

oğuzlar mıydı yoksa bismillâh

yeniden başlamaktaydılar



aynalı dümtek üstüne çalar saatin sarkacı

çalar saat başlarını müslüman sonrasızlığın

genç kalır cephede ölenler

bakışları donuk besbelli biraz

gülümsemeleri acı

İzmir körfezi'nde yaz

ışıktan gülüşmeler donanmış gemilerde

yıldız fırıldaklarıdır fır döner enginlerde

kıvılcımlar tutuşur onuncu yıl marşı'ndan

titreşir kıyılardan samanyolları gibi

zengin fener alayları gelir geçer de

dumanlı bir ampul içindedir sanki

eski sâhil gazinosu iskele'deki

ayışığından sırılsıklam incesaz

kıvamını bulmuş sultanî-yegâh'n

yine yummuş gözlerini kemânî zeki

müberrâ hanım'ın

iki deli kuş

elinde ziller



fuar'ın açılışına şeref mi verecekmişler

gazi hazretleri

pek de bilinmiyor doğrusu

deli puntolar basmış gazeteleri

ortalıkta bir çarpıntı şaşkınca bir heyecan

kadınlar ki dudakları kıpkızıl tutuşmuş

balon dalgınlıkları renk renk çocukların

ve dört bir yanında yaldızlı şimşekler

birdenbire şehir bandosu

yoktur çalar saatin korkusu

ne zamandan o soyut ve saydam yılandan

ne düşmandan dostluğun arkasındaki

bir yürek edinmiştir eski ankara'dan

mustafa kemal adındaki

41. bataryanın dalgın uğultusu

alıp götürse de miralay rıza'yı bu dünyadan

[artık

ayrılık çalar gibi uzun uzun ve yalnız

silâh başı çalar gibi kısa ve kalabalık

o çalar sabah akşam

yine istiklâl-i tam

yine istiklâl-i tam





meraklısı için notlar





(yasak sevişmek'teki şiirler, son paris yolculuğumla ondan öncesini ve sonrasını kapsayan bir dönemin şiirleridir; paris'te 1962/65 arasında kaldım, öncesinde İstanbul'daydım, yeşilçam'da senaristtik, rejisör asistanlığı filan ediyordum; sonrasında ise, İzmir'de, demokrat İzmir gazetesinde gazeteci olarak! bu dönem, bir yanımla batı üzerindeki düşüncelerimi aydınlığa kavuşturduğum, bir yanımla geçmiş şiirimizden yararlanma fikrini geliştirdiğim dönemdir, haliyle şiirlere de yansımıştır bu ikili uğraş!

ilginç saydığım bir noktayı acaba şöyle mi işaretlesem: yeşilçam'da sinemayla uğraşırken de, paris'te yaşarken de, şiir yazmadım pek. buna belki yazamadım demek daha doğru olur, paris'e doğru yeniden yola düşmeden, sinemaya ara verdiğim bir zaman oldu, bu kitaba giren şiirlerin bir bölümü bu zamanın ürünüdür, paris'teyse, bilmem fransızca ortamında yaşamak zorundan mıdır, yoksa daha çok kendimi romana, roman düşüncesine vermemden mi, şiiri daha çok algıladım da, yazamadım, o dönemin-birikimi, İzmir'e döndükten, gazeteciliğe başladıktan bir süre sonra şiire dönüştü, o kadar ki, yasak sevişmek'in birinci basımına yetiştiremedim onları, ancak ikinci basımına girebildiler, bu arada, daha belâ çiçeği sıralarında uygulamaya başladığım eski şiirin sesini ve biçimlerini çağdaş özle geliştirmek ve yenilemek, çabalarını da bir hayli ilerlettim, bunun örnekleri kitabın sevilen şiirlerini oluşturdular.

yasak sevişmek, arkasından tutuklunun günlüğü'nün geldiği gözönünde tutulursa, paris havasının getirdiği batı ile geçmiş şiirden gelen doğu çelişkisinin belirli bir aşamadaki bileşimidir, bu bileşimi daha ileri bir düzeyde tutuklunun günlüğü yenilemeye çalışacaktır.)



*biraz paris

biraz paris'in, bütünüyle, yukarda sözünü ettiğim paris ve batı havasını kitapta estiren şiirleri içerdiği besbelli, şimdi, hangi batı'yı ve hangi seks'i yayımladıktan sonra, öyle sanıyorum ki, bu şiirleri attilâ ilhan'ın düşüncesinde ve sanatında yerli yerine koymak daha kolay olacaktır, biraz paris, batının kültür değerleri üzerinde olduğu kadar, kökeni olan doğunun kültür değerleri üzerinde de düşünmeye başlamış, kendini batılı sayan bir doğulunun duygu ve izlenimlerini yansıtmaya çalışıyor.

şimdi bakıyorum da, ilk iki bölümde aşağı yukarı hangi seks’i meydana getirecek çerçeve ve kişilerin şiirini söylemiştim, son bölümdeyse giderek tutuklunun günlüğü'ndeki teleks gibi bir şiiri verecek kapsamı geniş gözlemci bir duygusallığın.



/ biraz paris /

bu şiiri oluşturan üç parçanın her biri paris'te clichy'den barbes'e uzanan ünlü caddenin üstündeki üç daha az ünlü olmayan meydanın adını taşıyor. hangi seks'te de anlattığım bu cadde, bu meydanlar, paris'in hovardalık yaşantısında önemli yeri olan cadde ve alanlardır, günün her saatında yosmanın her çeşidini oralarda bulabileceğiniz gibi, geceleyin akla gelebilecek her türlü çapkınlık biçiminin düpedüz sergilendiğini de görebilirsiniz. ilk yolculuğumdan başlayarak, bu çevrede epeyce gezmiş tozmuşumdur ya, şiirini yazmak son yolculuğumdan dönüşümde oldu, anı olarak şunu da kaydedeyim: ya 63 ya 64 sonbaharında bir akşam oralarda dolanırken ağzımın içinde bazı mısralar çiğnediğimi farkettim, müthiş şaşırdım, şaşkınlığımın nedeni bu mısraların alışageldiğim gibi türkçe değil fransızca olmasıydı, bir kahveye girip kâğıda geçirdim bunları, sonra şiirle uğraşı hayli uzun olan bir fransız dostuma gösterdim, hem başarılı buldu, hem de ilginç, ne var ki ben onun bu iyimserliğini bir türlü paylaşamıyordum. o şiiri kaybettim, sonradan İzmir'de kaleme aldığım biraz paris'te galiba o yanlış bir dile doğmuş öksüz şiirin imgelerinden ve havasından bir şeyler de vardı, ('biraz paris'i oluşturan şiirlerin üçü de yüksel pazarkaya tarafından almanca’ya çevrilmiştir)



/ yanlışlık balladı /

bu bölüm dört şiir içeriyor, bazıları birer insana yazılmış gibidir (josiane, margot, magda), bir tanesiyse avrupa tarihinden süzülüp gelen kadınlara (saksonya düşesleri), ilk üç ad, anılar ve acılar dizisini okumuş olanların hemen hatırlayacakları adlardır elbet, josiane hangi seks'teki josy'yi, margot adı üstünde aynı kitaptaki margot'yu, magda ise hangi sol'daki magda'yı çağrıştırır. demek yanlışlık balladı'nı yazarken ikili bir yanlışlığın altını çizmeye heveslenmişim, bunlardan birincisi cinsel çelişkiden doğan yanlışlıktır ki josiane ile margot bunun somut örnekleri oluyorlar, İkincisiyse doğu batı çelişkisinden doğan yanlışlıktır ki saksonya düşesleri'nde elle tutulur hale geliyor.

bu dediklerim elbette şiirlerin iç nedenlerini anlatmak içindir, bunun dışında her birini teker teker bir paris ya da sevda şiiri diye okuyabilirsiniz, farketmez.



/ iki sonbahar kaçakçısı İzmir’de yakalandı /

sisler bulvarı dönemi şiirlerinden başlayarak, bende, toplumcu siyasal serüveni ve bu serüvene bulaşmış kişileri bir gerilim filmi atmosferi içinde vermek, yaşantılarını çağdaş bir bunalım yaşantısının örnekleri olarak sergilemek eğilimi görülmüştür. beş şiirlik bu çalışmada da aynı şeyi yapıyorum, bir bakıma şiir batıdan doğuya bir yolculuğun şiiridir, bir bakıma, birtakım simgelerle o yıllar türkiye'sinde sanatçının ne türlü suçlamalarla karşı karşıya kalabileceğini anlatmaya çalışır, bir bakımaysa dokunaklı bir aşk şiiridir.

teknik olarak, çağdaş insanın yaşantısında onca yeri olan gazete haberi ve haberciliği yöntemlerinden gizli gizli yararlanmıştır, bu yararlanmanın şiirin sevilmesinde etkili olduğunu sanıyorum.



*yasak sevişmek



/yaş kırktan yukarı /

paris dönüşü, İzmir'de yazılmış bir şiir, adını ilkin auto-critique koymuştum, sonra galiba türkçe olmadığından tutmadım, değiştirdim, kırk yaşımı geçmiş olmanın verdiği hüzünle 'yaş kırktan yukarı' dedim, yanlış hatırlamıyorsam, yeditepe'de çıkmıştı, hatta şiiri gönderdiğim hüsamettin bozok iyice etkilenmiş, benim hayli bozuk bir moral içinde olduğumu sanmış, bir de teselli mektubu yazmıştı: üzülme canım, kalp sektesi geçiren arkadaşlarımız bile maşallah iyiler diye! ince düşüncelidir bozok! şiiri yazarken çok mu kötümserdim, bilmiyorum, genel olarak ölümün gerçekliğini etinde duyanların hayattaki her şeye karşı onarılmaz bir kırıklıkları vardır ya, şiirden sızan asıl odur sanıyorum, bildiğiniz gibi onun da çaresi yoktur.



/ ölmek yasak /

bu da tersine, koşullar ne denli kötü olursa olsun, ölüm düşüncesine direnmek gerektiğini işleyen bir şiir, gerçekte bunu paris'e gitmeden, İstanbul'da yazmıştım sanıyorum, kitaba yerleştirirken ikinci basımda ikisini ardı ardına bilerek koydum, ölüm gerçeğinin sanatçıdaki diyalektik çekişmesine parmak basabilmek için.



/ demirboğan /

meraklısı bilir, romanlarımda boy gösteren kişilerin bazıları önce benim şiirlerimde soluk alıp vermişlerdir, aynanın içindekiler'deki miralay ferid öyle, kurtlar sofrası 'ndaki İbrahim cura öyle, işte demirboğan da günün birinde bir romanıma yerleştireceğimi umduğum ve sandığım tiplerden biri, şimdilik karanlık yaşantısını bu şiirde sürdürüyor.



/ artı sonsuz /

bu, bundan sonraki şiirler, yeşilçam yaşantısının benim için bir boğuntu olmaya başladığı günlerde, (yanılmıyorsam 1961 sonları) yazılmıştır, sinemada umduğu estetik uğraşı ve boşalmayı bulamayan sanatçının, bunu, şiirde sarfetmek istemesi de denebilir, yavaş yavaş başımda esmeye başlayan yolculuk yellerinin getirdiği avrupa çağrışımlarının itişi de!

şiirle ilgili özel bir anı, şu: daha 1950'lerde İzmir'de sanat yetenekleri olan ama çoğumuz gibi onları yeterince kullanmayan bir kızla tanışmıştım, şiirin ilk mısraı onunla sanat söyleşilerimiz sırasında mı doğmuştur, yoksa o mu ilk defa söylemiştir şimdi tam çıkaramıyorum, yalnız on yıl kadar içimde yaşadığı, sonra da bu ilginç şiirin doğmasına neden olduğu muhakkak, bu şiir yabancı dillere de çevrilen şiirlerimdendir.



/exodus/

avrupa esintisi pek açık değil mi? o günlerde claude İstanbul'a gelmişti, savaş yıllarında nazilerin yahudilere ettiklerini bol bol konuşuyorduk, zaten bizim kuşağın bu konuya kulak dolgunluğu vardır, az mı film gördük, az mı kitap okuduk bu sorun çevresinde, üstelik benim ilk paris yolculuklarımdan bazı anılarım da var, bunlar birleşiyorlar, şiiri oluşturuyorlar.



/ ağustos mızıkacıları /

hakçası, bu şiiri çok uzak yılların gerisinde kalmış bir inge’nin hayaliyle yazdım, sinema çevresinde rastladığım kadınların içlerinden bir yerinden daima bozuk oluşu, kendilerine ve güzelliklerine aşırı hayranlıkları, bencillikleri beni usandırmış olmalı, inge'nin bana yaşattığı eski uysal ve yumuşak günleri hatırlamışım, o günlerde onun bana anlattığı bir almanya çocukluğunu, izlenimlerini. son bölümde her şeyin bir hayal olduğu besbelli belirtilmiyor mu?



/ karanlığın tadı /

bundan önceki kitaplarımda hayli geliştirdiğim bir şiir damarım vardır benim, 'bursa'dan yaylımateş', 'başka adam', 'İstanbul ağrısı' gibi şiirler bu damardan üretilmiştir, karanlığın tadı, epeyce bir zaman geçtikten sonra ozanın tekrar o damara el atması, yeni koşullar altında, nasıl bir şey çıkarabileceğini merak etmesinin sonucu, buna elbette şehir şiiri denecek ya, şehir şiirinin de delidolusu mu, başına buyruk, çağrışımların akıntısına kendisini kapıp koyvereni mi?



/ ben artık küsüm /

canımın çok sıkıldığı bir gün, bugünkü gibi aklımda, bir film şirketinden birkaç bin lira alacağımı hesaplıyorum, şirketin patronu inanılmaz bir yüzsüzlük ve soğukkanlılıkla önceden konuşulmuş olanları, verilmiş sözleri es geçip, bana birkaç yüz liralık bir çek yazıyor, üstelik bunu işini bilir usta işadamı, kurnaz tüccar halleriyle yapıyor. sessiz bir öfke içinde eve dönüyorum, şiir handiyse kendi kendini yazdırıyor, ('ben artık küsüm', 'yasak sevişmek', 'elimden gelen bu', televizyonda gösterilen 3. bölümlük şiir dizisinde 'klip'leştirilmişlerdi: 'geç kalmış ölü', yönetmen biket ilhan, oyuncular: selçuk özer, senem kayra, merih akalın)



/ yasak sevişmek /

kitaba adını veren bu şiir de benim birçok şiirlerim gibi dışardan bakınca rastgele bir sevda şiiri görünüşündedir, ama yine birçok şiirlerim gibi kabuğunun altında ilginç bir toplumsallık saklar, kitabın ilk basımının çıktığı günlerdi, türkiye sosyalist partisi'nden arkadaşım asım bezirci bir dergide yayımlanmak üzere bana sorular gönderdi birkaç tane, bunları cevaplandıracaktım, böylece kitabı tanıtmış olacaktı, o yazışma forum 'da çıktı, bu şiirle ilgili bölümünü aynen aktarıyorum:

"... kitabın adı yasak sevişmek, şiirin de adı öyle, söz konusu olan da gizli saklı bir sevişmek öyle mi? bu şiirin kökleri taa 1940'lara uzanıyor; gençlik bilmem ne örgütü vardı, önüne geleni sansaryan hanı'na topladılar, bu arada beni de! haşan basri diye bir öğretmen varmış, bu işlerle ilgiliymiş, tanımam görmem, ele geçirememişler, sonunda karısının ardına takılmışlar; adamcağız karısını seviyor, görmeden de edememiş, bu da yakalanmasına sebep olmuş! sonra hasan basri kendini sansaryan hanı'nın üst katından atıp öldürdü, dehşetli etkilemişti beni bu olay, yıllarca içimde ağrıdı durdu, günün birinde, yasak sevişmek oldu çıktı ortaya, eğer bu duyumculuksa, ben duygucuyum arkadaş..."



/ elimden gelen bu /

sonraları üzerine daha bilinçli olarak eğileceğim bireysel diyalektik konusunun 60 yılları başlarında şiirime yansıyışı böyleydi. burada yine bir sevda şiiri havası ve düzeyinde, bireysel çelişiklik, karşıt duyguların çatışması anlatılmak isteniyor. o günler, İstanbul'da kalmakla yeniden paris'e gitmek arasında bocalıyordum, şiirde duyumsanan biraz da budur. yalnız bunda değil hem, bundan sonraki ikisinde de.



/ yüksek gerilim /

elbette burada söz konusu olan elektrik gerilimi değil, insanların yaşantısına hükmeden koşulların yarattığı gerilim, bu beni ötedenberi ilgilendirmiştir, düşüncem odur ki çağdaş insan belki teknolojinin getirdiği yeni olanakların etkisinden, belki toplumsal ve ekonomik koşulların hızlı değişme ve gelişmesinden sürekli bir gerilim yaşamakta, bundan dolayı sürekli bir bunalım içinde bulunmaktadır, savaşların sıcak ya da soğuk sürüp gitmesi, hükümet darbelerinin, iç savaşların, genel grevlerin, ekonomik durgunlukların birbirini izlemesi, kişiyi, birey olarak da, belirli bir toplumsal sınıfın bir ünitesi olarak da boğmakta, bunaltmaktadır. ozana elbet bu gerilimi yaşamak ve yazmak düşer, bu şiir, böyle bir deney işte.



/ yorgunlar sendikası /

kendime göre sosyalizmle, sosyalistlerle ilgili bir şiirdir bu, özellikle bizim kuşağın sosyalistleriyle! paris dönüşü memleketi şiddetli bir sosyalizm kaynaşması içinde bulmuştum, buna hem sevindim, hem şaşırdım: sevinci açıklamak kolay, şaşkınlık daha çok sosyalizmle ilgili konulan yıllarca büyük yasaklar halinde yaşamış bir sanatçının her şeyin birden ortaya dökülmesinden duyduğu şaşkınlıktı, bu arada besbelli bizim kuşağın 'yorgunluğu'da dikkatimi çekmiş, baksanıza onu vurgulamak istemiş gibiyim.

ayrıca, dipten dibe işliyen bir umutsuzluk, daha doğrusu güvensizlik de sezilmiyor mu? 'yeniden başlamaklarla geçiyor ömrümüz' mısraı neyi deyimler? 12 mart bu mısraa acı bir kehanet anlamı vermeyecek midir? ('yorgunlar sendikası', yüksel pazarkaya tarafından almanca’ya çevrildi)



*ç koçaklaması

ç koçaklaması'ndaki üç şiirin üçü de, beş aşağı beş yukarı, türk geçmişine ilişkin şiirler, ç koçaklaması'nı paris'te yazmıştım, mehmed sıradağları'na orada başladım İzmir'de bitti, osmanlı kasidesi'ni ise, İzmir'de tasarladım ve yazdım, bunlar, ulusal bileşim tezini geliştirdiğim sıralar, imge düzeyinde, bu teze destek olacak estetik araştırmalardır da denebilir, ufak bir dikkat, ilkinin türk halkının asya'dan küçük asya'ya gelişini, İkincisinin osmanlı dönemini, üçüncüsünün ise son on yüzyıllık tarih sürecinde halk olarak edinti ve özlemlerimizi özetlemek istediğini meydana çıkarır.



/ ç koçaklaması /

fransız ortamında dikkatimi bir şey çekiyor, savaşlarına, seferlerine aşırı önem vermeleri: halk olarak bir marifet mi yapmışlar, edebiyatları onu anlata anlata bitiremiyor artık, sonra sonra, aynı şeyin öteki halklar için de öyle olduğunu görüyorum. sözgelişi, beni İsrail'in göçü nice sanat eserine konu oluşturmuş, birden, öğrenciliğimizden başlayarak 'dalga geçtiğimiz' türk göçünün heybet ve dehşetini farketmeyeyim mi? öyle ya, bir halk, vatanını bırakıp, neresi olacağını bilmediği bir yere vatan aramaya gidiyor, hangi düşmanlarla karşılaşacağı, başına neler geleceği belirsiz, çapı büyük, boyutları son derece geniş bir toplumsal serüven bu, yazılsa yazılsa her şeyiyle türk olan bir destanla yazılır.

yapmaya çalıştığım da bu. önce çok türk bir ses arıyorum, buluyorum: ç sesi, sonra içeriği halk ağzına yerleştirmeye çalışıyorum, bir iki aylık bir çalışmadan sonra oluyor, şiir varlık'ta çıktı sanırım, o tarihte başka bir dergide kim olduğunu hatırlamadığım bir yazar üzerine basmış, bu şiirle hanidir şiir yayımlamamış olan attilâ ilhan'ın hâlâ yaşadığına dikkati çekmişti, o günlerde türk şiir ortamı öyle rezil bir ikinci yeni curcunası yaşıyordu ki, dışlarında kalan herkesi silmişlerdi, sonra da biz onları sildik ya, neyse.



/ osmanlı kasidesi /

bazı şiirler vardır, şöyle bir uç verir, birkaç mısraını yazarsınız, kaybolur gider sonra, arkası bir türlü gelmez, birikim mi bekler, oluşum süreci mi uzar nedir, günün birinde bir de bakarsınız paldır küldür geliyor, osmanlı kasidesi işte bu şiirlerden, bugünmüş gibi hatırlıyorum, ilk üç dörtlüğünü çok sıcak bir yaz günü, karşıyaka'dan İzmir'e gazeteye çalışmaya giderken yazmıştım, sonra kayboldu şiir, ortalarda yok, üstüne başka şiirler yazıyorum, o gelmiyor, aradan epeyce bir zaman geçtikten sonra birden sökün ediyor ama, aşağı yukarı bir haftada hepsini derleyip toparlıyorum, severim ben bu şiiri, osmanlı geçmişinin palavrasını ayıklamış, özüne inmeye çalışmış gibime gelir, ilericiliğin osmanlı dönemini ve uygarlığını yadsımak demek olmadığını kavradıktan sonra, böyle bir şiirin yazılması zorunluydu, buna karşılık, okurların şiire gereken önemi verdiklerine de emin değilim, tadına gereğince vardıklarına da!



/mehmed sıradağları /

bu da öyle bir şiir, ne var ki bunda esinlenme halk şiirinden geliyordu, ilk bendi daha paris'e gitmeden 1961 'de filan yazmıştım, İkincisi gidip döndükten sonra İzmir'de yazıldı, demek ki, bilinçaltındaki serüveni bir hayli sürmüş, şiir yayımlandıktan sonra, ötekinin aksine ilgi gördü, hatta (ismi lazım değil) okullar için türkçe kitabı hazırlayan üstelik şair bir öğretmen bir gün bana dedi ki, bu şiiri okul kitaplarına alabildiğimiz gün türkiye'de gerçekten özgürlük yerleşmiş olacaktır.



*şehnaz faslı

şehnaz faslı şiirleri, hemen anlaşılacağı gibi belâ çiçeği'ndeki mahur sevişmek bölümü şiirlerinin damarından üretilmiştir, belki biraz daha incelmiş, biraz daha usturuplanmış olarak, çünkü İzmir'e döndükten sonra divan ozanlarına bambaşka bir düşünce ve ruhla yeniden eğilmiştim, geceleri, şimdi yıkılan ve yerinde sevimsiz bir apartman yükselen eski 'sakız biçimi' evimizde, odama çekilir, nedim'in, bakî'nin, şeyh galib'in, naili'nin şiirlerini teype okur, sonra saatlerce dinlerdim, aruzun içine, aruza rağmen yerleştirdikleri o görkemli sesi yakalamaya çalışıyordum böylece, bu çalışma döneminin ardından elbette şehnaz faslı'ndaki şiirler gelecekti, geldi de.

dikkat edilirse bölümün başlangıçtan sona doğru, alttan alta birbirleriyle ilgili, bir tarihsel dönemi yansıtmak amacı vardır: birinci cihan savaşı yıllarından başlanır, eski rumeli'nin dramı dile getirilir, oradan kurtuluş savaşına atlanarak, muammer bey'in dramıyla birlikte kurtuluşa, hatta çalar saat'le kurtuluş sonrasına varılır.



/ dersaadet /

imparatorluğun batış yıllarındaki görkemli kötümserlik bu şekilde özetlenmiştir desem fazla iddialı mı olur bilmiyorum ama, 60 yıllarıyla başlayan yakın tarihimizi tanıma akımının bu özetten hoşlandığını, hatta bu şiire özenerek bazı çağrışım şiirleri deneyenler çıktığını söyleyebilirim, fikrimce şiir çağrışım şiiri havasını taşımasına rağmen, gerçekte bir çağrışım şiiri değildi, iç ilişkileri adamakıllı hesaplanmıştı, bu yüzden eski İstanbul çağrışımlarını birbirinin ardına ekleyenler, şiirlerinde dersaadet'tekine benzer bir yoğunluğu elde edemediler. (nermin menemencioğlu, dersaadet'i İngilizce'ye çevirdi)



/ eski rumeli /

üç bölümlük bir şiir, gerçekte, balkan savaşı izlenimlerini o dönemin atmosferi içerisinde yaşanmış bir sevda dramıyla anlatmaya çalışıyor, şiirin bence ilginç yanı türk sanat musikisiyle, o musikinin makamlarıyla içiçe gelişmesidir bir, müjgân tipinin ortaya çıkmasıdır iki! türk musikisiyle ilgim çok daha önce başlamıştı, ama öyle sanıyorum ki derinliğine ve genişliğine anlamını kavrayışım da bu yıllara isabet eder, divan şiirlerini okuduğum teype klasik türk müziği korolarını da kaydediyor, dinliyordum uzun uzun, müjgân'ın hanende olması, anılarını türk musiki makamlarının niteliklerine göre hatırlaması bundan doğsa gerek.

müjgân'a gelince, şiirlerim boyunca zaman zaman ortaya çıkan kadın tiplerinden birisidir o da, başka şiirlerimde de boy göstermiştir ya, asıl hiç beklenmedik ve umulmadık bir yerde de etkisini duyurmuştur: İzmir gezmelerinde mi, yoksa benim İstanbul'a gittiğim bir sırada mı pek iyi hatırlamıyorum, bu şiirleri sadri (alışık) ile çolpan (ilhan)'a da okumuştum, sadri son derece sevdi, uzun uzun üstünde konuştu, birkaç yıl sonra caddebostanı'nda seyrettiğim bir show'unda müjgân theme'ini işlediğini görmeyeyim mi? o elbette kendi sanatına ve esprisine uygun bir kişilik katmıştı müjgân'a ama, esinin bu müjgân'dan geldiğini sanıyorum.

(her üç şiiri de, nermin menemencioğlu İngilizce'ye çevirmiştir.)



/ müjgân’a aşk şarkıları /

daha sonra tutuklunun günliiğü'nde geliştireceğim şarkı tarzı'nı denemiştim bu şiirlerde, yine müjgân tipinin ve yaşadığı dönemin çevresinde dolaşarak, epeyce başarılı olmalıyım ki, türk musikisine aşinalığı besteleriyle de bilinen rüştü şardağ şiirleri okuduktan sonra, çok etkilendiğini, içlerinden birisini bestelemek istediğini söyledi, sevinerek ne yapacağını bekledim, günün birinde 'dinlerdim telaşlı kanunlardan sarışın türkçe'yi diye başlayan birinci şarkıyı bestelemiş geldi ve bana okudu, bu kadarı bana yetmişti ya, ona yetmiyordu, ille ünlü şarkıcılarımızdan birisine okutmak istiyordu bu şarkıyı, daha çok yaymak ve tanıtmak, fakat bütün çabalarına rağmen olmadı, neden biliyor musunuz, bu ünlü şarkıcılarımız şiirin daha ilk mısraında duraklıyor, 'sarışın' türkçe olup olamayacağında tereddüde düşüyorlarmış, tabii asıl böyle bir güfteyi içkili gazino müşterilerinin anlayıp anlamayacağında!



/ hasköy bahriye kahvesi /

bu başlık altındaki yedi şiiri neden babama adadım? yıllarca önce bir şiir yazmıştım, adı tarz-ı kadim'di, onu da babama adamıştım, toplumculuğu dikine bir yadsımacılık, eskiden kalma her şeye karşı çıkma sandığım o yıllarda oldum olası divan şiirini sevmiş, ona gönülden bağlanmış olan babama serzenişte bulunuyor, öyle bir şiirin artık hiçbir geçerliği kalmadığını söylemek istiyordum; son paris yaşantımda, kafam hep geçmiş şiirimizle, geçmiş yaşantımızla doluydu, bu biraz düşüncelerimin ulaştığı aşamadan, epeyce de, 'aynanın içindekiler' dizisini besleyebilecek bir sürü geçmişe ilişkin kitap okumamdan ileri gelmekteydi; dönünce yeniden babamla konuşmayı, hem onun mütareke anılarından, divan şiiri bilgisinden yararlanmayı düşünüyordum, olmadı, babam ben oradayken ölüverdi. İzmir'e döndükten sonra, divan şiiri üzerindeki çalışmalarımda hep onu hatırladım durdum, hasköy bahriye kahvesi'nin atmosferi babamın cihan harbi ve mütareke yıllarından bana anlatabileceği nitelikler taşır, ifakat hanım, kerküklü hüseyin avni bey, spartakist niyazi bey yaşama çevresinden geçmiş insanlar olabilirlerdi, bu bakımdan şiirlerin bütününü babamın anısına adadım, ayrıca şiirde divan biçimlerini ve sesini elimden geldiğince kullanmaya çalışarak, o koca sanat kaynağının da gençliğimde sandığım gibi 'ceffelkalem' harcanamayacağını göstermiş oldu.



/ bir özge muammer bey /

nasıl hasköy bahriye kahvesi benim içimde bir tarafıyla babamın anısına bağlanıyorsa, bir özge muammer bey de öyle çocukluk yıllarımdan başlayarak, annemden dinlediklerime bağlanır.

annem, yunan işgalini İzmir'de yaşamıştır, çocukluğumuz boyunca ondan şehrin işgal altındaki yaşantısıyla ilgili bir sürü şey dinlemiştik, ben hem bunları işgal gerçeğinin acılığıyla ortaya koymak istedim, hem de muammer bey'in iç serüveniyle 'dünyanın bir kavga, kavganınsa bir büyük yaşamak' olduğunu!

bu şiirle ilgili, ummadığım bir şey, timur selçuk'un ’karantinalı despina'yı bestelemesi oldu, bir gün bir telefon, hattın öbür ucunda o, kibarca bazı şiirlerimi, bu arada karantinalı despina’yı bestelediğini bildiriyor, plak yapmak için izin istiyor, istediği izin olsun, verdim gitti, işin garibi o ki, aslında gayet başarılı bir beste olan parça, bilinmez neden TRT'de sansüre takıldı, besbelli bu yüzden kalabalıklarca dinlenemedi.





/ çalar saat /

kurtuluş savaşı gazilerinin benim kuşağımı çok etkilemesi olağan sayılmamalı mıdır? biz, savaşın hemen ertesinde cumhuriyetin ilk yıllarında doğanlar, o efsane içinde büyüdüğümüzden nerede göğsü istiklâl madalyalı bir yaşlı gazi görsek, ilgileniriz. bir bakıma, çalar saat'in miralay 'topal' rıza'sı, sırtlan payı'nın miralay 'ayı' ferid'iyle devre arkadaşıdır, aynı 'serencam'ı yaşamış, aynı tehlikelerden geçmiş, günün birinde ölüm gelip de kapılarını çalınca, aynı şeyleri hatırlamışlardır, çalar saat, bir kuvayı milliye gazisinin kişiliğinde kurtuluş savaşının, istiklâl-i tam esprisinin estetik özetidir, o adamların büyük bir iş yaptıklarına çocukluğumda da inanırdım, yine inanırım, ne yazsak, ne çizsek haklarını ödeyemeyiz.

attilâ ilhan /17 haziran 1976 kavaklıdere (ankara)





ATTİLÂ İLHAN BÜTÜN ŞİİRLERİ

Duvar

Sisler Bulvarı

Yağmur Kaçağı

Ben Sana Mecburum

Bela Çiçeği

Yasak Sevişmek

Tutuklunun Günlüğü

(1974 Türk Dil Kurumu Şiir Ödülü)

Böyle Bir Sevmek

Elde Var Hüzün

Korkunun Krallığı

Ayrılık Sevdâya Dâhil





