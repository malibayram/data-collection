DNA’nın 12 Tabakası – Lee Carroll





DNANIN ON İKİ TABAKASI

"Bir sonraki tekâmül aşamasına hazır olanlar için Kryon’un verdiği bilgiler son derece değerlidir. Bunlar hem bize, hem de gezegenimize şifa verecek bilgilerdir. Kryon herşeyin gerçekten yolunda olduğunu ve yapacak işimiz olduğunu bilmemizi sağlıyor."

Louise L. Hay

‘’Kryon’un medyum kanalıyla verdiği mesajlar giderek olağanüstü değerli hale geliyorlar. Yeni Çağ gerçekten üzerimizde.”

Metaphysical Reviews

"Bu kitaba açık bir zihinle yaklaştım ve onu elimden bırakamadım. Kryon’un sözleri sevgi dolu, huzur verici ve güven tazeleyici. Bir hayli büyük haberle karşı karşıyayız.”

The Light Connection

"Bilgilerin sunuluşundaki sadelik bu çalışmayı Metafizikle yeni tanışmış kimseler için son derece anlaşılır kılmakta, kıdemli yeniçağcılara da birçok yeni içgörü vermektedir...”

The Connecting Link Magazine

"Kıyamet kehanetlerinden bıktınız mı? Bu kitap ise şaşırtıcı olumlulukta, berrak ve pratik bir bilgi sunuyor. Yaşamımızı değiştirme potansiyeliyle dolu bu bilgi Ruh’un insanlara olan inanılmaz sevgisini yansıtıyor.”

Arizona Networking News

"Gerçekten büyük meseleleri direkt ve sevgi dolu bir biçimde ele alan bu kitabın tüm dünyada çok ses getireceğine inanıyoruz.”

The New Times

www.akasa.com.tr





DNA’NIN ON İKİ TABAKASI

İçinizdeki Üstatlığın Ezoterik Bir İncelemesi



Yazan:

Lee Carroll

Çeviren: Semra Ayanbaşı

AKAŞA





DNA

isim (Biyokimya)

Eksik-oksijenli çekirdek asidi, kromozomların ana unsuru olarak hemen hemen tüm canlı organizmalarda bulunan ve kendi kendini kopyalayan bir madde. Genetik bilginin taşıyıcısı.

isim (Kuantum Biyoloji - Metafizik)

Eksik-oksijenli çekirdek asidi; İnsan bedeninin genetik yapısının taşıyıcısı olarak, % 5’ten daha az biyolojik talimatlardan oluşan çift sarmal. DNA’nın % 90’mdan fazlası kuantum enerji ve talimatlardır, ki onlar kutsal yaşamı tanımlar ve İnsanın Akaşik tarihini ve içindeki tanrısallığı oluşturur.





Bu kitap aşağıdaki kişilere ithaf edilmiştir:

Patti Carroll

Yaklaşık on yıldır arka plânda çalışarak, yılda elliyi aşkın Kryon toplantısı düzenleyen sevgili eşim.

Kendini bu çalışmaya gerçekten adamış olan bir Işık-işçisi.

Tommy Thomsen

Aramızdan çok erken ayrılan sevgili Alman arkadaşım ve yoldaşım.

Ted Dircz

Onsuz hiçbir Kryon gemi yolculuğu aynı olmayacak. Öyleyse kadehlerimizi doldur Ted. Seni çok özlüyoruz.

Mary Lou Jackson

Doktor dostumuz ve çocukların çok derin öğretmeni. Yüzünde daima bir gülümseme.

Seni özleyeceğiz.





Kitabın Orijinal Adı: The Twelve Layers of DNA / An Esoteric Study of the Mastery Within

Bu Kitabın Türkiye’deki Yayın Hakları Akçalı Telif Hakları Ltd. Şti. aracılığıyla Akaşa Yayın Dağıtım Tanıtım Ltd. Şti. 'ne aittir.

Copyright © 2010-Platinum Publishing House

Renkli İllüstrasyonlar: Elan Dubro-Cohen

Baskı: Avcı Ofset

Kapak Baskısı: Santra Ajans

Cilt: Evren Ciltevi

Film: Güven Grafik

Yayıncılık Sertifika No:10544

ISBN: 978-975-6793-78-7

AKAŞA

Yayın Dağıtım Tanıtım Ltd. Şti.

Lamartin Cad. No: 40 Asma Kat Taksim I İstanbul Tel: (0212) 235 99 73 - Faks: 235 99 70 http://www.akasa.com.tr

Birinci Basım İstanbul, 2010





İçindekiler


ÖNSÖZ

GİRİŞ

1 - GÖRÜNMEZ MADDE!

2 - BU ÇALIŞMA NASIL BAŞLADI

ÖZET

3 – DNA YENİ BİR BİÇİMDE İNCELENDİ

4 – HİÇ KİMSENİN ÜZERİNDE DÜŞÜNMEDİĞİ ŞEYLER

5 – ÖĞRETİ BAŞLIYOR

ÖZET

6 – DNA’NIN ON İKİ TABAKASI

7 - DNA’NIN BİRİNCİ GRUBU Birinci, İkinci ve Üçüncü Tabakalar

8 - DNA’NIN İKİNCİ GRUBU Dördüncü, Beşinci ve Altıncı Tabakalar

9 - DNA’NIN ÜÇÜNCÜ GRUBU Yedinci, Sekizinci ve Dokuzuncu Tabakalar

10 - DNA’NIN DÖRDÜNCÜ GRUBU Onuncu, On-birinci ve On-ikinci Tabakalar

11 – DNA GRUPLANDIRMASININ ÖZETİ ... ve büyük sır!

12 - DNA ALANINI AKTİFLEŞTİRMEK

13 – DNA’NIN BELİRLİ ENERJİLERİNİ AKTİFLEŞTİRMEYE BAŞLAMAK

14 – DNA’NIN VE İNSAN IRKININ TARİHİ

15 - BÜYÜK BİLİMSEL EĞİLİM

16 - GÜNCEL OLAYLAR

Sonsöz - Yeni Çağ’da İnsan Ticari Makinesi

DNA'nın On İki Tabakasının İllüstrasyonları





ÖNSÖZ


Dr. Todd Ovokaitys





Yazan: Dr. Todd Ovokaitys

Watson ve Crick, DNA’nın çift sarmal yapısını gözler önüne serdiklerinden beri, bu zarif görüntü, kendi yapımıza derinlemesine bakma ve yaşamı üreten işlevlere dönüşen güzelliği ve formu bulma yeteneğimizi yansıtan kültürel bir ikon olagelmiştir. Einstein’ın bir fotoğrafının yirminci yüzyıl dehası fikrini çağrıştırmasına benzer bir biçimde, DNA’nın resmi de hem estetik takdiri, hem de bilinçli varlıklar olarak kendi yapımızla ilgili derin gerçekleri keşfetmiş olmayı çağrıştırır.

DNA’nın kimyasal formunun ve yapısının dönüm noktası oluşturan keşfinin ardından, bu çalışma DNA’nın şifresini çözmeye doğru ilerledi. Birkaç on yıl içinde, DNA’nın üçlü şifresi tamamıyla çözüldü ve bu başarı insanın bilimsel dehasının yeni bir kanıtını oluşturdu. Üçlü şifrenin anlamı şudur: DNA’nın her üç bazı, bir protein oluşturmaya başlamak, belli bir amino asit yapı taşını eklemek ya da yeni molekülü oluşturma işlemini durdurmak için belirli bir talimata dönüşür. Keşif düzeyinde, bilimin bu şifreyi neredeyse tamamıyla çözdüğü, böylece sağlık ve biyokimya bilimlerini dönüştürmeye hazır olduğu düşünülmüştü.

Temel şifre anlaşılmış olmakla birlikte, küçük bir organizmadaki şifrenin bile uzunluğu, bir sonraki görevi, yani bir insanın tüm şifresinin haritasını çıkarma işini göz korkutucu kılmıştı. Sonra, Johns Hopkins Üniversitesi Tıp Fakültesinden iki bilim adamı bu zor görevi mümkün kılan gereci keşfetti. Dr. Hamilton O. Smith ve Dr. Daniel Nathans, kesme enzimleri denen DNA enzimleri türüyle ilgili olarak dönüm noktası oluşturan bir araştırma yaptılar. Kısaca, bu enzimler, sadece belli bir DNA bazları dizisi mevcutsa DNA’yı kesen çok belirli DNA makasları gibiydiler. DNA’yı belli yerlerde sistematik olarak kesebilerek ve sonra bu daha küçük, daha idare edilebilir dizileri üst üste bindirerek, bir canlı organizmanın bütün DNA dizisi şifresini belirlemek mümkün hale gelmişti.

DNA bilimsel keşfinin bu veçhesi benim için özellikle etkileyiciydi, çünkü bu araştırmaya Nobel Ödülü verildiği sırada ben Johns Hopkins Üniversitesinde bir tıp öğrencisiydim. Sadece orada bulunmakla kalmıyordum, o sırada Dr. Nathans’ın ders verdiği mikrobiyoloji laboratuarı bölümündeydim. Dr. Nathans öyle sessiz, yumuşak başlı biri gibi görünüyordu ki, bu mütevazı laboratuar öğretmeninin muazzam bir DNA buluşuyla bir Nobel Ödülü kazandığını öğrendiğimde çok şaşırmış ve sevinmiştim. Sadece bu kadar da değil, o gün öğretmenim ve sınıf arkadaşlarımla birlikte deney kaplarımızla şampanya içerek öğretmenimizi, araştırmayı birlikte yaptığı meslektaşını ve bilimin kaydettiği ilerlemeyi kutlamıştım.

Bu keşif, Kerry Mullis adlı San Diegolu bir bilim adamının keşifleriyle birleştiğinde, sahne DNA araştırması tarihindeki en büyük zorluğun, bütün insan DNA’sı şifresinin dizisini belirlemenin peşine düşmeye hazır olmuştu. Kerry Mullis, polimeraz zincirleme reaksiyonu denen bir yöntem tasarlamış ve bu buluşuyla bir Nobel Ödülü kazanmıştı. Bu yöntemin nasıl çalıştığının ayrıntılarına girmeden, bunun belirli DNA dizilerinin milyonlarca kat çoğaltılmasını sağlayan dahice bir yöntem olduğunu söyleyelim. Bunların ve özellikle dizilimin otomasyonundaki daha ileri teknik evrimlerin birleştirilmesiyle, İnsan Genomu Projesi’ne başlandı. Hükümetler, üniversiteler ve özel endüstri tarafından desteklenen bu muazzam görev birkaç yıl önce başarıyla tamamlandı. İnsanlık tarihinde ilk kez, bir insanı üreten DNA bilgisinin tam formülünü öğrenmiştik. Harflere çevrilen üç milyar baz çiftleri, yaklaşık üç yüz bin sayfalık bir ders kitabı oluşturabilirdi! Böylesine inanılmaz bir karmaşıklık ve ayrıntı tamamen çözülmüştü.

Bu muazzam başarıdan itibaren, tıp biliminin birçok hastalığı iyileştirecek anahtara sahip olduğu, hatta insan ömrünü daha önce olanaksız görülen ölçüde uzatacak şifreleri öğrenebileceği düşünüldü. Bu araştırma sürecinde, bir insanı oluşturmak için daha önce inanıldığından daha az -genler denen- şifre dizisinin gerektiğini gösteren şaşırtıcı bir keşifte bulunuldu. Daha önce, İnsan Genomu’nun, yani insanın genetik şifresinin yirmi üç kromozom çiftinin toplam DNA şifresinin en az yüz bin geni barındırdığı düşünülüyordu. Bir insanı şifrelemek için sadece otuz bin ila kırk bin genin gerekli olduğunun öğrenilmesi şaşırtıcı olmuştu. Daha da şaşırtıcı olan, İnsan Genomu’nun sadece küçük bir parçasının genlerin şifrelerini oluşturan baz dizilerine sahip olduğunun keşfedilmesiydi. Geriye kalan bölüm, bir ses bandında gerçek şifreleme dizileri arasında bulunan ve hiçbir bilgi içermeyen aralıklar gibi görünüyordu. Şaşırtıcı keşif şuydu ki, ilk başta “çöp DNA” olarak etiketlenen bu şifrelemeyici DNA bütün insan şifresinin % 97’ sini oluşturuyordu!

Sistemin bu kadar büyük bölümünün şifrelemeyici olmasının nedeni neydi? Eğer onun belli bir amacı yok idiyse, organizmaya bir yararı olmayan özellikleri pek korumayan evrimsel baskılara nasıl dayanmıştı? Şifrelemeyici DNA’nın yüksek oranı, onun genlerin şifreleyici dizilerinin yaptıkları şeyin düzenlenmesinde bir biçimde önemli olduğunu ima eder. Biz insan yaşamını üreten otuz bin ila kırk bin anahtar proteini inşa etmek için formüllere sahiptik; ama bu durum, binlerce malzemeyi içeren bir yemek tarifine sahip olup da karışımı nasıl yapacağımızla ilgili talimatlara sahip olmamaya benziyordu. “Çöp DNA”nın gizeminin araştırılması sürdürülürken, açıklamalardan biri, bu gizemli bölümün tarifin malzemelerinin bütün şifrenin düzenleyicileri olarak nasıl bir araya getirildikleriyle ilişkili olduğudur.

Hastalıkların tedavisinde ilerlemelerle, kalıtımsal eğilimleri yok etmekle ve insan olmanın kalitesini artırmakla ilgili olağanüstü vaadin gerçekleşebilmesi için, önce şifrenin düzenlenmesinin karmaşıklıklarının daha tam olarak anlaşılması gerekecektir. Belirli düzenleyici sistemlerin anlaşılmasında ilerlemeler kaydedilmiş olmakla birlikte, bu düzenlemenin içsel işleyişlerinin tam olarak ortaya çıkarılması için, şifrelemeyici DNA unsurlarının, yani genomik çok katlı pastanın büyük bölümünün eylemlerinin ve rollerinin daha tam bir bilgisi gerekecektir.

Son altmış yılda DNA’yı ve genetik şifreyi anlamakta kaydedilen şaşırtıcı ilerleme, bu sistemin işleyişinin daha derin işlevlerinin gizemine de kapıyı açmaktadır. Bilim tarihinde, çoğu kez, bir bilimciyi keşfe götüren şey sezgisel bir sıçramadır; gördüğü DNA vizyonunun Kerry Mullis’e genomik bilimde devrim yapan polimeraz zincirleme reaksiyonunu keşfetmesini sağlayan içgörüyü vermesi gibi.

Çok satan spiritüel kitapların uluslararası üne sahip yazarı Lee Carroll’un benden bu kitaba bir önsöz yazmamı istemesinin nedeni, DNA’nın katı bilimsel dünyası ile DNA’nın içsel vizyonlarının sezgisel, kanıtlanamaz dünyası arasında bir köprü oluşturmaktı. Böyle vizyonlar, hem bilgi hem de pratik kullanım için, DNA’nın nihai anlayışına bir katkıda bulunabilir de bulunmayabilir de, ancak birçok bilimsel buluş bir anlık içgörüyle müjdelenmiş, bunu daha derin bilgiyi ortaya çıkarmak için yapılan uzun ve zor bir çalışma izlemiştir.

Tıp fakültesindeki ikinci yılında kimya derslerine katılan bir öğrenci, genellikle, organik kimyanın başlamasının ve sonra bir alan olarak gelişmesinin yolunu açan sezgisel sıçramanın iyi bilinen ve sık sık yinelenen bir örneğini öğrenir. Bu, Kekule adıyla bilinen ve benzen molekülünün yapısını belirlemeye çalışan araştırmacılar arasında yer alan bir kimyacının öyküsüdür. Araştırmalarda, altı karbon atomu ile altı hidrojen atomunun birleşimi, küçük organik moleküllerden beklenen davranışa uymamıştı (bu anlamda organik, birbirine bağlı karbon atomlarının bir omurgası anlamına gelmektedir). Bir gece rüyasında, Kekule, kuyruğunu yutan bir yılan gördü. Bu görünüşte ilişkisiz görüntü Kekule’ye, benzeni, sanki o kuyruğunu yutan bir yılanmış gibi bir halka molekül olarak araştırma ilhamını verdi. Bu vahiy, Kekule’nin, benzenin halka yapısını yeni moleküler bağlayıcı özelliklerle kanıtlamasını sağladı ve bu modern organik kimyanın gelişiminin yolunu açtı.

Kekule’nin gördüğü rüyada ona ilham veren imge, aslında kadim bir imgeydi. Kadim gizem okulları, Uroboros adıyla bilinen bu imgeyi, kuyruğunu yutan bir yılan, bir ejderha ya da bir kertenkele olarak resmetmişlerdi. Bu imgenin, döngüler halinde tekrarlanan kalıplarıyla büyük varoluş çemberini temsil ettiği düşünülmüştü ve bu Hermetik simya araştırması geleneğinde iyi bilinir.

Eğer bir süreç, bütün bir çemberden geçip öncekinden biraz daha gelişmiş olarak çemberin başlangıcına dönerse, ortaya çıkan kalıp, her bir döngüsel tamamlanışta niteliksel olarak yükselen bir çemberdir. Bu bir çemberden, bir daireden çok, bir sarmalı işaret eder. Yorumbilim olarak tanımlanan bir öğrenim sürecinde, aradaki öğrenimden sonra aynı bilgiye geri dönüş, aynı bilgiden daha büyük öğrenim ve içgörü elde etmeyi sağlar ve buna yorumbilim sarmalı denir. DNA’nın esas geometrisi bir sarmaldır; onun bu formu, gelişim ve tekâmül döngüleriyle elde edilen yorumbilim öğrenimini akla getirir.

DNA’nın çift sarmal yapısı, iki zıt sarmalın birleşiminden oluşur. Bu çift sarmal, eşzamanlı olarak, aynı anda her iki yönde sarmal çizer. Bu ayrıca, “yukarısı nasılsa aşağısı da öyledir” şeklindeki sıkça yinelenen Hermetik iddiaya koşuttur.

Bu ezoterik kitapta sunulan bilgi, şifrelenmiş gizem okulu geleneklerinin çoğundan farklı olarak, anlaşılabilir biçimde ifade edilen bir tür ileri Hermetik bilgidir. Bu bilginin hiçbir bölümü kanıtlanamayabilir, ama o, DNA’nın esasına daha derinlemesine bakabilmeyi ve onun daha önce görülememiş yanıtları göstermesine izin vermeyi sağlayabilir.

Kimyada değil ama fizikte, Lee Carroll’un sunduğu sezgisel vizyonla ilişkilendirilebilecek en derin gelişim, evrenimizin, algıladığımız üç boyuttan daha yüksek bir boyutsal düzene sahip olduğu inancıdır. Süper Sicim Teorisi’ne göre, matematiğin fizikte esas kuvvetlerin birleşik formüllerini yaratmasını sağlayan az sayıda boyutsal model vardır. Bunlardan biri onboyutlu modeldir; bu model üç uzay boyutunu, bir zaman boyutunu ve görünmeyen daha derin altı boyutu kapsar. Bu matematiğe ve teoriye göre, bu altı ekstra boyut kıvrılarak aşırı- küçük toplar oluşturur ve bizim dört-boyutlu uzayımızdaki tüm noktaları kuşatır. Görülmemelerine rağmen, bunlar tüm doğa kuvvetlerinin bütün gösterisini (kendilerini göstermelerini) sağlar.

Bu kitapta Kryon imzasıyla sunulan bilgide de, anlatılanların çoğunun fiziksel ve bilimsel gereçlerle asla kanıtlanamayabileceği açıkça belirtilmiştir. Bu, daha düşük bir boyutun gereciyle daha yüksek bir boyutun nesnesini ya da fenomenini net bir biçimde anlamanın mümkün olmadığı fikrine dayanır. Örneğin, eğer sizin tek ölçü boyutunuz bir daireyse, küre kavramını tam olarak anlamanız mümkün değildir.

Realitenin derin yapısına dikkatle bakan Eğri Geçitler: Evrenin Gizli Boyutlarının Gizemlerini Çözmek adlı kitap, uzman-olmayan okur için daha yüksek boyutsal fizikte en son düşünce evrimlerini tanımlama konusunda önceki çalışmaların ötesine geçmektedir. Harvard Üniversitesi’nin fizik profesörlerinden Lisa Randall’ın yazdığı bu kitap, fiziksel realitemizi oluşturan olası görünmeyen boyutların baş döndürücü bir görünümünü sunmaktadır. Üç boyutlu uzaydaki noktaların çevresini saran aşırı-küçük, altı boyutlu topların ötesinde, en son teori, geniş bir geometrik şekiller dizisinin zarlarında bulunan daha yüksek boyutlara uzanmaktadır. Bunlar uzun, kıvrık tüpler ya da son derece uzun ama ölçülemeyecek kadar ince tabakalar veya diğer birçok geometri olabilir. Evrenimizin derin, ama doğrudan fark edilemeyen içsel realitesindeki matematiksel uzaylar ve boyutsal yapılar yoğun bir araştırmaya maruz kalıyor. Evrenimizin içsel dünyası hayal gücümüzün ve düşüncemizin erişebileceği kadar karmaşık olabilir.

Fiziksel uzayımızın daha yüksek bir boyutsal yapıda olduğu ve onun olsa olsa gölgesini gösterebileceği teorisi bağlamında, çok derin bir soruşturmayı ilham eden bir DNA deneyi yapılmıştır. Vladimir Poponin adlı bir Rus fizikçi tarafından yapılan bu deneyde, DNA incelemesi birkaç düzeyde beklenmeyen sonuçlar verdi. Bu deneyde, bir inceleme odasında, fotonlar olarak bilinen ışık dalgalarının polarma (titreşimlerini belli bir yöne çevirme) ve yönelme halleri ölçülmüştü. Beklendiği gibi, bu ışık dalgaları deney odasında rastgele bir biçimde hareket etmişti. Sonra Poponin, odaya bir DNA yerleştirmiş ve fotonları tekrar ölçmüştü. Poponin’i şaşırtan bir biçimde ve beklentinin ötesinde, DNA’nın mevcudiyeti ışık dalgalarını güçlü bir biçimde organize ederek eşevreli bir kalıba sokmuştu ve bu, DNA’nın çevresindeki alanı güçlü bir biçimde organize eden çok güçlü bir alan ürettiği izlenimini yaratmıştı. Bu etkinin mevcudiyeti ve gücü, salt kimyasal prensiplerden beklenenin çok ötesindeydi.

Yaptığı bu tatminkâr keşiften sonra, Poponin, kontrol koşullarını yerine getirecek ve deneyi tamamlayacak uygun testi yaptı. DNA’yı odadan çıkardı ve foton özelliklerini tekrar ölçtü. Makul beklenti, fiziksel DNA mevcut olmadığında, foton kalıbının rastgele bir düzene geri döneceğiydi. Çok şaşırtıcı bir biçimde, fiziksel DNA odadan çıkarıldıktan sonra da fotonlar organize bir kalıp içinde kaldı. Bunu, demir talaşını organize eden bir mıknatısı odadan çıkarttıktan sonra da talaşın organize bir manyetik akış kalıbı içinde kalmasına benzetebiliriz. Bunun neden böyle olduğunu açıklayan fiziksel bir teori oluşturulamasa da, bu sonuç, sırf DNA o alanda bulunmuş olduğu için orada güçlü bir artık etkinin kaldığını işaret ediyordu. DNA’nın artakalan ve kalıcı bir alana sahip olacak ve bir alan üzerinde bilgilendirici ve organize edici etki yapacak kadar derin bir etkiye sahip olması, bu etkiyi açıklayacak yeni teorileri gerektirir. Başka hiçbir şey olmasa bile, insana ya da başka bir canlıya ait olan DNA’nın bir alanın yapılandırılması üzerindeki derin etkisi, henüz açıklanamamış olsa da, sergilenmiştir.

Poponin’in keşfettiği bu “hayalet DNA etkisi”ni açıklayan fiziksel teoriler ortaya çıkabilir, ama bu deney, realitenin doğasının gözün görebildiğinin çok ötesinde olabileceğini ortaya çıkarmıştır. Yirminci yüzyılda fiziğin modeli, realitemizin nesnel olduğunu kanıtlamak için ne kadar çok çaba gösterilirse gösterilsin, yapılan deneylerin, gözlemcinin etkisinin sonuçta- gözlemlenen realiteyle yakından ilişkili olduğunu göstermesi olmuştur.

İnsan Genomu’nun % 97’sinin şifrelemeyici “çöp” olduğu gözlemiyle birleşen “hayalet DNA etkisi,” DNA’yı gerçekten anlayabilmek için, onun ne olduğu ve gerçekte nasıl çalıştığı konusunda çözecek daha fazla gizemin bulunduğunu göstermektedir. Bu ezoterik kitapta sunulan ve Lee Carroll’ın kanallık ettiği bilginin DNA’nın daha derin realitesini yansıtıp yansıtmadığını asla bilemeyebiliriz. Bu bilginin güzelliği ve zarafetiyle ilham verebileceği sezgisel bir sıçramayı yansıtması onun en büyük katkısı olabilir. O, ya kendi gerçeğinin unsurlarını içeriyor olabilir ya da bir gün bizi DNA’nın bu bilinmeyen bölümünün gizemlerini açığa çıkarmakta çok daha ileri götürecek büyük bir içgörü anına katkıda bulunabilir.





GİRİŞ


Lee Carroll





Yazan: Lee Carroll

Ben, Kryon’un ilk kanalı (medyumu) ve Yeni Çağın bir yazarı ve konuşmacısı olan Lee Carroll’um. Size bunu söylüyorum, çünkü onun perdenin öbür tarafındaki güzel bir enerji tarafından aktarılan ezoterik bir bilgiyi içerdiğinin farkında olarak bu kitabı aldığınızı varsayıyorum. Bu da, bu kitapta yer alan hemen hemen tüm bilginin bilimsel bir incelemeden değil, metafiziksel bir kaynaktan geldiği anlamına gelmektedir.

Ben Moskova, Kudüs, Santiago, Karakas, Paris, Cenevre, Bogota, Riga, Sao Paulo gibi egzotik yerlerdeki toplantı salonlarında binlerce katılımcının karşısında Kryon’a kanallık ederek dünyayı dolaşıyorum; işim beni, asla göremeyeceğimi düşünmüş olduğum bölgelere götürüyor. Yirmi bir yıl boyunca ve diğer kitaplarla birlikte Kryon’un mesajlarını sundum ve şimdi bu kitaplar tüm dünyada yirmi dört dile çevrilmiş bulunuyor. 1989’dan beri, bu sevgi dolu varlıktan gelen kişisel muktedirlik ve spiritüel rehberlik mesajlarını aktarıyorum ve New York’daki Birleşmiş Milletler bünyesinde yer alan Aydınlanma ve Dönüşüm Topluluğu’na yedi kere davet edildim ve orada Kryon’un mesajlarına kanallık ettim. Ancak, bu çalışmada şimdiye dek, öğrenilmesi bu kadar uzun bir zaman alacak ve bütün bir kitabı kaplayacak tek bir konu hiç olmamıştı.

2003’te, Kryon, kendi başına bir kitap oluşturacak özel bir konuyu açıklayacağıyla ilgili işaretler vermeye başladı. O sırada, bu konuyu sunabilmek için İbranice sözcükler öğrenmem ya da numerolojiyi araştırmam gerekeceğini hiç düşünmedim. Ama bu açıkça plânın bir parçasıydı. Kryon, bedenlerimizdeki DNA enerjisinin ardındaki tam ezoterik anlamları bana açıklamaya başladı. Onun belleğime kazınması ve yazılıp incelenmesi için de bu açıklamayı uzun bir zaman boyunca dikkatle yaptı.

DNA’mızda incelenecek toplam on iki enerji ya da tabaka bulunmaktadır ve her birinin bir İbranice ismi vardır. Bu İbranice isimler aynı zamanda “Tanrı’nın isimleri”dir. Bunu daha da ezoterik kılacak bir biçimde, her bir tabakanın ayrıca numerolojik bir enerjisi ve on ikilik bu gruptaki diğerleriyle karmaşık bir etkileşimi vardır. Bu şu anlama geliyordu ki, bana, DNA tabakalarının sadece bir “liste”si değil, ona göre inşa edildiğimiz bir “sistem,” bir kutsallık ve amaç sistemi, kapsamlı bir sevgi ve uygunluk mesajıyla bizi adeta şoke edecek bir sistem ifşa edilecekti.

Sizin bu kitabı okuyup da evrendeki muhteşem yerinizin farkına varmamanız mümkün değildir. Kitabı bitirip elinizden bıraktığınızda, derin bir nefes alıp şöyle düşünebilirsiniz: “Eğer bu kitapta yazılanların hepsi doğruysa, o zaman ben gerçekten de Tanrı’nın evrensel bir plânının bir parçasıyım!” O zaman doğru bir bildirimde bulunmuş olacaksınız, çünkü bu kitap gerçekten de bununla ilgilidir.

En sonunda, DNA’nın her bir tabakası, kendisiyle ilgili uygun öğretiyle birlikte sunulmuş olacaktır. Bu kitaptan gerçekten bir şey elde etmek için, onu, on iki tabakanın bir incelemesi olarak değil, “Tanrı’nın parçaları’nı bu dünyaya her nasılsa yerleştiren ve sonra onlardan “öykünün geriye kalanı’nı keşfetmelerini isteyen muazzam bir sistemin bir incelemesi olarak görmelisiniz. Tanrı’nın o parçaları bizleriz! Bu doğru olabilir mi? Eğer doğruysa, siz bu bilgiyle ne yapacaksınız?

Bu kitabı, sadece, bildiğiniz şeyler listesine yeni bir şeyler eklemek için okumayın. Bu kitabı, kendinizle ilgili olarak keşfedeceğiniz çok daha fazla şeyin bulunduğu fikriyle okuyun. Sonra, kendini-keşifle birlikte genellikle büyük bir değişimin ve birçok soru’nun geldiğini de hatırlayın.

Bu girişten sonraki birinci bölümde, bu bilginin ve enerjinin neden zihnimizin mantığına görünmez olduğu ve özellikle onu neden gözlerimizle göremediğimiz anlatılacaktır. Hepimiz bu günlerde, bilimin de kabul ve tasdik etmeye başladığı şey ile “noktaları birleştirme”ye başlıyoruz. Bilim bizim ezoterik noktalarımızı kanıtlamaya başlamıyor; o daha çok, bizim ezoterik bilgimizi serebileceğimiz bilimsel bir yatak sağlamaya başlıyor, ki bu bize, daha önce birçok kişinin gözünde “garip” olan fikirlerimizi şimdi “realite olasılığı’na yükseltme iznini veriyor. Basitçe koyarsak, bilimsel olgu bu ezoterik bilgiyle bir kavşakta birleşmeye başlıyor. Spiritualite ve bilim, bir gün, onları ayırmanın gerçekten zor olacağı kadar çok benzer hale gelebilirler.

İkinci bölümde, bu incelemenin geçmişini anlatacak ve buna isteyerek ya da istemeyerek katılanlardan söz edeceğim; böylece, İbranice’nin ve numerolojinin bir kısmının nereden geldiğini ve bazı şeylerin neden öyle düzenlendiklerini anlayabileceksiniz.

Üçüncü bölümde, DNA’nın yapısını anlatacak ve geçmişte “mantıksız” görünen, ama giderek çok daha mantıklı hale gelen şeyleri açıklayacağım. Bu bölüm, “çöp DNA”yı, onun aslında ne olduğu ve neden öyle isimlendirildiği ile ilgili son bilgileri de içerecektir.

Kendi yazdığım bölümler içinde en sevdiğim bölüm olan dördüncü bölümün başlığı, “Hiç Kimsenin Üzerinde Düşünmediği Şeyler”dir. Gözlerimizin önünde, mantıksal düşünüşe karşı koyan şeyler bulunmaktadır; ancak, biz onlarla hiç ilgilenmeden yaşayıp gider, onların temsil ettiği ikiye-bölünüşe asla bakmayız! Bu bölümde, Kryon’un öğretisinin ardındaki dayanak olan bazı ezoterik bilgileri de sunacağım. DNA’nızda neyin bulunduğuyla ilgili bu incelemeye başlayabilmeniz için, geçmişte dünyada bununla ilgili olarak neyin vuku bulduğunu bilmeniz gerekiyor. Çünkü Kryon’un DNA’mızla ilgili olarak listelediği şeylerin çoğu tarihîdir ve yüz bin yıllık bir süreçteki “kimliğimiz”i içermektedir. Bu birkaç kısma ayrılan büyük bir bölüm olacaktır.

“Öğreti Başlıyor” başlıklı beşinci bölümde, Kryon’un bizim DNA’yı nasıl görmemizi ve dikkate almamızı istediğinden söz edeceğim. O bölümde, ayrıca, temel numerolojiyi de anlatacağım ve bu bazılarının düşünebileceğinden çok daha kapsamlı bir konudur. Çok-boyutlu bir konudur ve ben bu bilime mümkün olduğunca eksiksiz bir giriş yapmaya çalışacağım.

Sonra esas öğreti başlayacak ve Kryon, İnsan DNA’sının tabakalarını, onların isimlerini, enerjilerini, amaçlarını ve “içimizdeki üstatlığın” kaydedilmiş-plânını anlatacak.

Bu kitabı okurken, DNA tabakalarıyla ilgili asıl tanımlamaların ve öğretinin kitabın büyük bölümünü oluşturmadığını göreceksiniz. Bu kasten böyle yapılmıştır, çünkü bu kitap size metafıziksel dolabınızda saklayacağınız bir başka şeyler- listesi sunmak için yazılmamıştır. Onun yerine, ben, DNA’nın aslında ne olabileceğini ve onun bizim için gerçekte ne anlam ifade ettiğini derinlemesine anlamanızı sağlamaya çalışacağım. DNA tabakalarını anlattığı bölümlerde, Kryon, sık sık başka konulardan, bazı öykülerden, hatta dünya-dışı varlıkların niteliklerinden söz edecek! Böylece, bu en azından canlı bir anlatım olacak.

Ardından, Kryon’un, DNA’nın aktifleştirilmesini, İnsanın bilimsel eğilimini ve genel olarak çok-boyutlu varoluşu anlattığı dört canlı celse yer alacak. Bu mesajlar bu kitabın yazılışının son aylarında verildiler ve bu ezoterik öğretinin pratik uygulanışlarına odaklanmanın mükemmel bir yolunu sunuyorlar.

Bazen kitapta, özellikle canlı celselerde bazı bilgiler tekrarlanmaktadır. Onları okuyup geçebilirsiniz, çünkü canlı celselerdeki mesajlar bu kitaptaki bilgiden bağımsız olarak verilmişlerdir; bu yüzden, kitapta “çöp” DNA’nın bizim spirituali- temizin gerçek enerjisi olduğuyla ilgili birkaç açıklama yer almaktadır. Bu paragrafları kitaptan çıkarmak, canlı celsenin deneyiminin enerjisini azaltmak olurdu. Zaten ben, kişisel olarak, bu bilgiyi ne kadar işitsek azdır diye düşünüyorum.

Şu noktaya dikkatinizi çekmek istiyorum: Tüm bu kitap boyunca, Kryon ve ben, kuantum sözcüğü ile çok-boyutlu sözcüğünü birbirinin yerini tutabilir biçimde kullanıyoruz. Kuantum sözcüğü, gerçek fizikte, bir aktarım sürecindeki en küçük madde ya da enerji birimi anlamına gelir. Bu sözcük, Latince ne kadar anlamına gelen “kuantus” sözcüğünden gelir. Ancak, biz bu sözcüğü, gerçek fizik terminolojisi yerine, insanların bugün işittikleri gibi, popüler konuşma dilinde kullanıldığı anlamda kullanıyoruz. Dolayısıyla, “kuantum bir hal,” bu kitapta “çok-boyutlu bir hal” anlamına gelmektedir. Belki de bu terimin bu popüler anlamı edinmesinin nedeni, fiziğin büyük bölümünün saf, deneysel bir haldeki şeylerden söz etmesidir. Ancak, kuantum mekaniği teorisi bize, “rastgele” bir halde, hatta bazılarının “kaos” dedikleri bir halde bulunuyor görünen şeylerin anlayışının başlangıcını vermiştir. Bu rastgelelik ya da “ola- sılığa-dayanan realite,” sadece, bizim onu algılayış biçimimiz olabilir ve o -henüz sahip olmadığımız ya da anlamadığımız yeni fizik yasalarının standartlarıyla- hiç de rastgele olmayabilir.

Bu kitapta son olarak, üzerinde düşünmeniz için bazı güncel olaylardan söz edeceğim. İnsanın yaptığı organ nakillerine Ruh’un tepkisinin ne olduğunu düşünüyorsunuz? Eğer bir kişinin DNA’sı kesinlikle benzersizse ve o kişinin Akaşik Kaydını içeriyorsa, bir organ nakli spiritüel olarak uygun bir şey midir? Organ nakli yapılmalı mıdır? Ya nakil yapılmadığı takdirde o kişi ölecekse? Bu bölümde bu konuda çok güzel sağduyu yanıtları bulacaksınız.

Sonra, “insan-yapımı yaşamın yaratılması’ndan, 2010’da tümüyle laboratuarda yaratılan çok küçük DNA molekülünden söz edeceğim. Bu yaratım uygun mudur? Bizi etkiler mi? Onun tüm sonuçları nelerdir? Yine, bu güncel konuyla ilgili sorulara da sağduyulu, ancak bazılarının karşı çıkabilecekleri yanıtlar sunulacaktır.

Kitabın en sonunda, DNA tabakalarının, ressam Elan Dubro-Cohen’in medyumik olarak alıp resmettiği güzel renkli illüstrasyonları yer almaktadır. Onlar bu kitaba gerçekten güzel bir katkıda bulunmaktadır!

Bu giriş bölümünü şu olguyu vurgulayarak bitirmek istiyorum: Bu kitap çeşitli şekillerde kopyalanacak ve onlara farklı isimler verilecek; ona eklentiler yapılacak; üzerinde çalışılıp değiştirilecek; hatta belki bazıları onu, diğer kitaplarımıza da yaptıkları gibi, çeşitli iftiralarla suçlayacaklar.

Ama böyle olmasaydı, eğlence nerede olacaktı?





1 - GÖRÜNMEZ MADDE!


Lee Carroll





Yazan: Lee Carroll

Bu kitabın önsözü araştırmacı dostum Dr. Todd Ovokaitys tarafından yazılmıştı. Bu önsözdeki yorumları onun bu kitaptaki tüm ezoterik bilgiyi onayladığı anlamına gelmez. Ben kendisinden sadece çok-boyutlu biyolojik enerjiler olasılıkları hakkında yazmasını istedim; çünkü Dr. Ovokaitys’in derin DNA çalışmasıyla keşfetmiş olduğu şey tam olarak buydu, yani kendi hücresel yapımız içindeki boyutlar-arasılıktı (çok-boyutluluktu). Bu doktorun patentini aldığı buluşlar ve daha sonra Rusya’da dünya çapındaki bilimcilerle birlikte yürüttüğü çalışma Afrika kıtasındaki insanların iyileşmelerine yardımcı olacaktır. Bu, uygulanabilir, ana-görüş içinde yer alan ve AIDS’i “iyileştirilemez” hastalıklar listesinden çıkaracak olan bir çalışmadır. Dr. Ovokaitys’in çalışması devlet başkanlarının bile dikkatini çekmiştir.

Her gün önümüzde bulunan “görünmez” şeyler önermesi 1999’da Süper Sicim Teorisi’nin saptanmasıyla birlikte ortaya çıkmıştı. Fizik tekâmül etmektedir ve bu teori, standart fizikten çok daha evrensel bir kuantum fiziğe doğru en büyük salınımlardan biriydi. Bunu bugün Cenevre, İsviçre’de yeni açılan atomik hızlandırıcının yarattığı heyecanda çok açık bir biçimde görebilirsiniz. “Atlas Deneyi”ne katılan fizikçilerin çoğu kendi deyişleriyle “sicimci”dir. Onlar gerçekten de Süper Sicim Teorisyenleridir. Bu deneyin tümüyle neyle ilgili olduğu kendi kaynağı tarafından şöyle tanımlanmaktadır:

ATLAS, Büyük Hadron Çarpıştırıcısı’nda (CERN) yapılan bir parçacık fiziği deneyidir. 2009 ilkbaharında başlayarak, ATLAS detektörü olağanüstü yüksek enerjili protonların çarpışmalarında yeni keşifler arayacaktır. ATLAS, zamanın başlangıcından beri evrenimizi şekillendirmiş ve onun kaderini belirleyecek olan temel kuvvetler hakkında bilgi sağlayacaktır. Olası bilinmeyenler arasında kütlenin kökeni, uzayın ekstra boyutları, mikroskobik kara delikler ve evrendeki karanlık madde adaylarının kanıtı yer almaktadır.

ATLAS, deneysel fiziği yeni bir bölgeye taşımaktadır. En heyecan verici olanı da tamamen bilinmeyen sürprizdir, yani enerji ve maddeyle ilgili anlayışımızı değiştirecek olan yeni süreçler ve parçacıklardır. (http://atlasexperiment.org)

Süper Sicim Teorisi’nin esas bildirimlerinden biri şudur: “Atomun merkezi en az on bir boyut içerir.” Atlas deneyi bunu, yıllar boyunca analiz edilecek verilerin kapsamlı ve ayrıntılı bir koleksiyonuyla ve sadece fizikçilerin kabul edecekleri biçimlerde kanıtlamaya girişmektedir. Fermi Laboratuarı’nda böyle yapılmış; “üst kuark” denen, ancak küçük bir kent büyüklüğündeki bir aygıtla kanıtlanabilecek tümüyle teorik bir atomik parçacık böyle keşfedilmişti. Şimdi bilim daha büyük (daha büyük bir kent büyüklüğünde) bir aygıta sahip ve bilimciler fiziğin, kapıyı çok-boyutlu bir dünyaya açan “Kutsal Kadehinin peşindeler. Bu, saatler boyunca dijital baskılardaki eğri büğrü çizgilere bakan beyaz gömlekli erkekleri ve kadınları heyecanlandırıyor. Ama eninde sonunda o, bu bilimcilerin zaten kuşkulandıkları şeyi, çevremizde çok-boyutlu bir dünyanın bulunduğunu, ama bizim on bir ya da daha fazla boyutlu bir çorbada sadece dört boyutun farkında olduğumuzu gösterecektir. Öyleyse diğer boyutlarda ne vardır? Onların kanıtını neden göremiyoruz? Belki de görebiliriz.

Dr. Ovokaitys, bir fizikçi ve sonogramın mucitlerinden biri olan Scott Stratken’in yardımıyla, hücresel yapımızın çok- boyutlu bölümlerini bilgiyle “uyaran” bir aygıt yarattı. Laboratuar testlerinin sonuçları, hatta insanlar üzerinde yapılan denemeler, İnsan bedeninin daha önce hiç görülmemiş olan şeylere tepki gösterdiğini ortaya koydu. Her nasılsa, “görünmez biyoloji” kendi kendine tanı koyacak ve birçok vakada, öldürücü hastalıklara saldırıp onları yok edebilecek kadar uyarılıyordu. Başka vakalarda, kök hücreler bile yeni doku yaratacak şekilde “bilgilendiriliyorlar”dı.

Dr. Todd’un çalışmasıyla tamamen ilişkisiz olan, ama onun önsözünde değindiği bir başka deney dizisinde, Dr. Vladimir Poponin, DNA’nın çevresinde çok-boyutlu bir alanın bulunduğunu keşfetti! Dr. Poponin, DNA’nın lineer-olmayan dinamikleri ve zayıf elektromanyetik alanların biyolojik sistemler ile etkileşimleri de dahil olmak üzere, kuantum biyolojisinde öncü bir uzman olarak dünya çapında tanınan bir kuantum fizikçisidir. Rus Bilimler Akademisi’nin Biyokimyasal Fizik Enstitüsü’nde kıdemli araştırmacıdır ve bu dikkate değer deneyler yapılırken, geçici olarak bir Amerikan araştırma kurumunda bulunuyordu.

Dr. Poponin, DNA’nın çevresinde çok-boyutlu bir alanın bulunduğunu ve bu alanın, canlı bir İnsan DNA’sının çok küçük bir örneği ve fotonlar ile uygulanan titiz ve kontrollü bir deneyde maddeyi değiştirecek kadar güçlü olduğunu keşfetti. DNA, sürekli olarak, rastgele bir ışık kaynağı parçacık safını (fotonları) bir işaret dalgasının simetrisine sokuyordu! Bu tamamen beklenmedik sonuca garip, ama durumu tamamen açıklayan bir isim verildi: Hayalet DNA. “Hayalet” ismi, DNA enerjisinin daima orada bulunan ve hiç görünmeyen bir bölümünü ifade etmek için verilmişti. Öyle görünüyordu ki, DNA ona talimatlar veren dış bir kaynaktan bilgi almaya açıktı.

Böylece, öyle görünüyor ki, hücresel yapı içindeki çok-boyutluluk fikri tamamen Yeni Çağ spiritüellerine ait değildir. Yeni Çağ akımı, sık sık, her türlü çılgınca ve temelsiz teoriyi ortaya atmakla suçlanır. Aslında, DNA’nın, en az on iki enerji de dahil olmak üzere çok-boyutlu özelliklere sahip olduğu fikri de o çılgınca teorilerden biriydi, ta ki bilim ortaya çıkıp bu teorinin bir kısmını kanıtlayıncaya dek... Şimdi öyle görünüyor ki DNA gerçekten çok-boyutludur ve bu bizim de çok-boyutlu olduğumuz anlamına gelir! “Protokol” yatağı oluşturulmuştur ve o çılgınca, temelsiz fikirler, henüz yaygın olmasalar bile, inanılır olmaya başlamışlardır.





2 - BU ÇALIŞMA NASIL BAŞLADI


Lee Carroll





Yazan: Lee Carroll

Ben bu çalışmanın geçmişini sırf bu kitabı doldurmak için sunmuyorum. Kullanmış olduğum kaynakları ve bu bilginin bir bölümünün nasıl ortaya çıktığını bilmeniz önemlidir. Bu, daha sonra açıklanacak mesajı sizin için daha da güçlendirecektir.

Medyumluk konusunda, birçok kişi İnsanın bilincinin yerini başka bir varlığın aldığını ve bu süreçte İnsanın hiçbir şeyle ilgisinin kalmadığını düşünür. Onlara göre, bu bir “ele geçirme”dir ve genellikle de doğaüstü bir durumdur. Bu ayrıca, bunun gizemli, okült bir deneyim olduğu ve dolayısıyla çok garip bir durum olduğu fikrini verir. Aslında, tüm bu düşünceler yanlıştır.

Ben bu medyumluğu yirmi bir yıldır başarıyla yapıyorum. Şunu söyleyebilirim ki, bu iş, İnsanın bildiği ve inandığı her şeyin tam bir karışımının, kutsal bir izinle, perdenin öbür tarafındaki bir bilinçle birleşmesini gerektirir. Aslında, medyum çok-boyutlu mesajları 3B’ye (üç boyuta) çeviren bir çevirmen olur. O, bir “lineerleştirme uzmanı’dır. Eğer bunun ne kadar zor bir iş olduğunu görmek istiyorsanız, o zaman bunu düzenli olarak yapmaya çalışan ve sonunda gelecekte asla meydana gelmeyen olaylar hakkında derin bilgi aktaran çeşitli psişiklere, psişik okurlara ve fütüristlere bir bakın. Bu iş herhangi bir kişinin düşündüğünden çok daha fazla şey içermektedir ve belki bir gün bunun gerçekte nasıl bir şey olduğuyla ilgili daha fazla açıklama yapabilirim. Ama medyumluk yapan her birimiz çok farklı türde bir deneyim yaşarız. Sırf bu açıklama bile, medyumluk işinin İnsanın kendi yoluna özgü olduğunu ve herkesin uygulayacağı bir “genel medyumluk” yönteminin olmadığını size gösterebilir. İnsanlar olarak, biz çok tekil ve lineer bir türüz; ancak, hâlâ sizi gösterip, “Bu adam bu işi doğru yapmıyor” diyecek olanlar vardır. Bunu, “Bu adam bu işi benim bildiğim gibi yapmıyor” diye yorumlamama izin verin. Medyumluk konusunda doğru ya da yanlış yoktur ve bu konuda deneysel bir elkitabı da yoktur. Bu kişisel ve özel bir iştir ve bu işi yapan herkes bunun ne kadar özgün bir deneyim olduğunu bilir.

Medyumluk, “içinizdeki Tanrı ile temasa geçmek” için yapabileceğiniz en etkili şeydir, ancak birçok kişi Tanrı’nın bununla hiçbir ilgisinin olmadığını düşünür. Kryon, medyumluğun tüm spiritüel bilginin aktarım yöntemi olduğunu birçok kez söylemiştir. O bize, dünya üzerindeki tüm kutsal metinlerin İnsanlar tarafından yazılmış olduklarını hatırlatır. Onların hiçbirini “Tanrı” yazmadı. Dolayısıyla, mesaj ile mesajı veren arasındaki bu köprü (medyumluk) kabul ve tasdik edilmelidir. Eğer tüm bunları İnsanlar yazdılarsa (ki onlar yazdılar), o zaman onlar bu bilgiyi nereden aldılar?

Hristiyanlıkta, Papa’nın bile ilahi bilgi almak için bir yöntemi ve orada söylediği her şeyin kesin doğru olduğu onaylanmış bir yeri vardır. Mesih’in Vekili olarak, Papa’nın Vatikan’ da Aziz Petrus’un Koltuğu’na oturup “Ex Cathedra” (kürsüden, tüm yetkiyle) denen süreci gerçekleştirmeye hakkı vardır. Bu medyumluktur, ama lütfen bunu bir Katoliğe söylemeyin. O tekneyi sarsmaya gerek yok.

Hristiyanlığın önderlerinden Pavlus bile, Roma’daki bir hapishane hücresinden arkadaşlarına mektup yazarken bu medyumluk niteliğini sergiliyordu, çünkü bu mektuplar daha sonra İncil’in en az yedi bölümünü oluşturdu! Ancak, Hristiyanlar İncil’den “Tanrı’nın kelâmı” olarak söz ederler. Aslında o, spiritüel enerjinin etkisi altındaki bir İnsanın sözleridir. Pavlus, bu mektuplarıyla İncil’in büyük bölümünün “medyumluğunu” yapmıştır. Birçok Hristiyana göre, Pavlus’a gelip, daha sonra hem Katolikler hem de Katolik-olmayanlar tarafından kullanılan bu bilgiyi veren “Kutsal Ruh” idi. Her durumda, bir İnsanın Tanrı’nın gerçeği hakkında konuşmasını sağlayan, adı konmamış ve görülmeyen bir enerji vardı. Bu süreç her dinde kabul edilmiştir.

Ama bugün, bazı dinî liderlerin tepkilerine göre, Tanrı bizimle konuşmayı tamamen bırakmıştır, çünkü onlar artık hiçbir “yeni” bilgiye izin vermemektedirler. Yazılacak tüm kutsal metinlerin yazılmış olduğuyla ilgili adı konmamış bir kural vardır. Dolayısıyla, “medyumluk” sahte bir şeydir. Bu yaklaşım bu kitabı okuyan herhangi bir spiritüel kişiye mantıklı gelmekte midir? Tanrı’nın bizimle konuşmayı çoktan bırakmış olduğuyla ilgili yasayı kim koymuştur? Bu sözler karşısında kiliseci dostlarımız, ‘‘Dur bakalım, Lee!” derler. “Biz bunu asla söylemedik. Tanrı her zaman bizimle konuşur! Biz sadece Tanrı’ nın seninle konuşmadığını söyledik!” Neden? “Çünkü sen bizim kilisemizde değilsin. ” Ah, anlıyorum.

Benim Tanrım her yerdedir ve benim hücresel yapımda da bulunmaktadır! O’ndan her zaman mesajlar gelmekte ve bu mesajlar aynı türde enerjiyi alanlarınkilerle çelişmemektedir. Aslında, bu mesajlar Pavlus’unkilerle bile çelişmemektedir! Çünkü ben, hangi din olursa olsun, kadim İnsanların aldıkları tüm mesajların, tümüyle, içimizdeki Yaratıcı’yı bularak kişisel-muktedirliğe erişmek, kendi içimizde ve bu dünyadaki diğerleri arasında barışı bulmak ile ilgili olduğuna inanıyorum. Eğer geçmişe geri dönüp, dünyanın en büyük peygamberlerinin ilk, asıl mesajlarını incelerseniz, o mesajlar arasında harika bir benzerlik ve güzel bir düşünce aynılığı bulabilirsiniz.

Kryon’dan birkaç yıl önce aldığım bir mesaj şöyleydi: “Sana, DNA’nın on iki tabakası hakkında bilgi verilecek. Bu bilgi kendi türünün ilk örneği olacak. Her bir tabakanın İbranice bir ismi olacak, bu isimlerin her biri kadim İbranice’de ‘Tanrı’nın bir ismi’ olacak. Ben bilgi akışını başlatmadan önce, senden, Barbra adlı öğretmenden bu konuda bir ön bilgi almanı istiyorum. ”

Böylece, burada normal kalıbı kıran bir başka önerme ortaya çıkmaktadır. Birçok kişiye göre, medyumluk tamamen spontane olmalıdır; ancak, ben burada gelmekte olanla ilgili bilgi alıyordum ve bu konuda önce birisinden yardım almam için talimat alıyordum! Burada, “spiritüel aile”nin perdenin öbür tarafından gelen yüksek-düzeyli bilginin bir bölümüne dahil olduğu bir sistemi görebilirsiniz. Benim durumumda, durum kesinlikle buydu. Kryon, mesajlarını benim kanalımla vermeye başlamadan önce, benim bir araştırma yapmamı istiyordu. Neden? Çünkü bu bilgi ruhsal bir varlık tarafından aktarılsa bile, onu açıklaması gereken İnsandır (medyum). Benim durumumda, Kryon, başka bir medyumdan sezgisel bir bilgi almamı istiyordu ve bu kendisinin daha sonra vereceği bilginin bir parçası olacaktı!

Barbra Dillenger Sahneye Giriyor

Öğretmen Barbra, dünya çapında bir psişik okur ve derin bir numerolog olan Dr. Barbra Dillenger’dir; kendisi, benim çalışmamın başladığı Del Mar, California’da kısmen emekli olarak yaşamaktadır. Eşzamanlılık onu benim yakın çevreme yerleştirmişti ve böylece hemen ondan bir randevu aldım. Spiritüel çalışma içinde bulunanlarımız arasında bir tür özel bir espri vardır. Daima birileri gelip bize şöyle derler: “Tanrı, bana senin kanalınla bir mesaj verdiğini söyledi. O nedir?” Biz her zaman bu soruyla karşılaşırız. Bunun ilginç yanı, bizim genellikle bu döngüde yer almamamız ve Tanrı’nın bize o “mesaj”la ilgili bir şey söylememiş olmasıdır. Böylece, bu hepimizin başından geçen komik bir şey olur ve biz bu talepte bulunanlara bu konuda zamanlamanın anahtar olduğunu ve söz konusu mesajı aldığımızda onları arayacağımızı söyleriz. Onlara kendilerini kötü hissettirmeden yapabileceğimiz en iyi şey budur. Ama işin doğrusu, bu kişilerin, eğer Tanrı’nın onlar için bir mesajı varsa, onu istedikleri zaman kendi “öz kaynaklarından alabileceklerini idrak etmeleridir. Kendi kişisel mesajınızı almak için bir otorite aramanız gereken günler çoktan geçmiştir. Aslında, hemen dışarı fırlayıp bir psişik okura veya medyuma koşmanız tüm sorumluluğu sizden alıp bize yükler. Birçokları bunu daha sonra anlarlar. Bu arada, biz sürekli olarak bu taleplerle karşılaşırız.

Böylece, ben Barbra’nın çalışma odasında durarak, ona “Kryon bana, senin bana söyleyeceğin bir şeyin olduğunu söyledi” dedim... O anda, yüzümde küçük bir gülümsemeyle, kendimi gülünç bir biçimde utangaç hissettiğimi söylemeliyim. Barbra karşımda bir kahkaha mı patlatacaktı? Neyse ki bunu yapmadı. Sadece gülümsedi ve kitaplığına doğru yürüdü. Kitaplıktan, dünyanın en iyi spiritüel tarihçilerinden biri olan J. J. Hurtac’m “Tanrı’nın Yetmiş-İki İsmi” adlı, baskısı-tükenmiş güzel kitabını aldı. O kitapta Tanrı’nın tüm isimleri İbranice idi. Barbra bana bakıp, “İhtiyacın olan şey burada” dedi.

Evet, gerçekten de öyleydi, çünkü ben o kitabı açar açmaz, Kryon bana şöyle dedi: “Bu yetmiş iki ismin on ikisi DNA tabakalarının isimleridir. Onların İbranice söylenişlerini öğren; böylece, ben bir canlı celsede onları kullandığımda onları doğru telaffuz edebilirsin. Onların benim açıklayacağım anlamları bu kitaptakinden farklı olacaktır. ” Böylece, hemen bir sorunla karşılaşmıştım; daha sonra bir canlı celsede bu isimler ortaya çıktıklarında onları katletmemek için en azından biraz İbranice telaffuz öğrenmeliydim. İşte burada devreye ikinci bir kişi girecekti ve bu yardım onun bana İbranice konusunda yardım etmesinden çok daha fazla şeyi içerecekti. Az sonra size Elan Dubro-Cohen’den söz edeceğim.

J. J. Hurtac Sahneye Giriyor

J. J. Hurtac, ben sahneye çıkmadan çok uzun zaman önce spiritüel öğretmenlik yapıyordu. Diğer birçokları için olduğu gibi, benim de Hurtac’la ilgili ilk deneyimim onun Enok’un Anahtarları adlı kitabını okumaktı. O, var olan en derin metafiziksel ve bilimsel kitaplardan biridir ve Hurtac onu kendi araştırmasını ve sezgisini kullanarak yazmıştır. Çoğu kişinin bu kitabın büyük bölümünü anlayamaması, ama her nasılsa anladığını düşünmesi akılları zorlayıcı bir durumdur! Bazıları ise sonunda pes edip, “Burada harika bir bilgi var, bu yüzden onu yastığımın altına koyacağım; umarım, uyurken o bilgiyi alabilirim!” derler. Gülüyor musunuz? Öyleyse gidip bu kitabı alın da, onun ne kadar anlaşılmaz olduğu konusunda haklı olup olmadığımı görün.

Hurtac, kendini bir medyum olarak değil, bir spiritüel tarihçi olarak görmektedir. Enok’un Anahtarları’nı okuduğunuzda onun bu görüşünü kabul etmek zordur, çünkü kitabın büyük bölümü Hurtac’tan değil, kelimesi kelimesine bir başka kaynaktan gelmektedir.{1} Ama ben bu sayfalarda Hurtac’ı onurlandırmak istiyorum, bu yüzden ona tarihçi diyeceğim. Onun sağladığı bilgi bu çağa uygun, karmaşıklığı içinde derin ve bilimsel olarak çok etkileyici olmuştur. Eğer Anahtarlar’a dikkatle bakarsanız, orada DNA hakkında çok belirli bir manyetik bilgi görebilirsiniz!

Tanrı’nın Yetmiş- İki İsmi, bu günlerde, özellikle Kabala çalışması içinde çok popüler bir konudur. Eğer İnternet’e girip Kabala adıyla bir kitap ararsanız, bir başka yazarın yazdığı popüler bir kitapla karşılaşırsınız. Hurtac’ın kitabı ondan farklıdır ve isimler de farklıdır. Bununla ilgili olarak Hurtac’ın kitabının giriş bölümünden bir alıntı yapmak istiyorum:

“Kutsal Dilin Enok’yan kullanımının, İncil-öncesi dönemin Aramice, Mısırca, Hint-İran-Sâmice ve Fenikece nüanslarla birlikte KADİM İbranice’nin biraz farklı bir tonal sentezine dayandığına dikkat edin. ”

Hurtac’a, Kutsal İfadelerin daha tam anlamlarının insanın bilgelik düzeyinde ifşa edilemeyeceği ve soruyu soran kişinin bilinç düzeyine göre bir açıklamanın verileceği söylenmişti. Bu açıklama, ben bu isimlerin on ikisini kavramaya çalışırken ve meleksi bir varlık onların tanımlarını bana verirken bana mantıklı gelmektedir. Hurtac’m bu derin kitabının artık basılmamasını üzücü buluyorum. Onun gördüğüm en iyi ve güzel kitaplardan biri olduğunu düşünüyorum.

İbranice Meselesi



Orada tüm bu İbranice sözcükler ile oturuyordum. Bilmek istediğim ilk şey, bunların neden İbranice olduklarıydı? Bu haklı bir soru değil mi? Kryon, DNA’nın on iki enerjisini açıklamak üzereydi ve onların İbranice isimleri vardı. Neden Lemurca ya da Sümerce değil? ibranice bizim sahip olduğumuz en eski dil değildir ve ben bu sorunun yanıtını çok merak ediyordum (ayrıca, ibranice sözcükler öğrenmeye çalışmak da istemiyordum.) Kryon, bu soruya yanıt olarak, İbranice’nin tek- tanrıcı bir Tanrı’nın esas dili olduğunu söyledi. İbrahim Peygamber bu dünyadaki üç büyük dinin babası olarak kabul ediliyordu. O, kadim İbranice konuşuyordu, Kryon’un kastettiği şey buydu. Bu, sunulacak öğretiyi hâlâ kullanılan bir dilin kapsamında tutuyor ve insanlık için “tek Tanrı” deneyiminin başlangıcını onurlandırıyordu.

Bu pek âlâ idi, ama ben genel olarak İbranice hakkındaki görüşlerin hücumuna hazırlıklı değildim! Öyle görünüyordu ki İbranice konuşan herkes bir İbranice uzmanıydı! Bu durumda ne yapmalıydım? Sözcüklerin ve telaffuzların iyi ve genel bir yorumu için kime başvurmalıydım? Yanıt tam önümde duruyordu ve o bu kitapta çok önemli bir rol oynayacak olan biriydi.

Elan Dubro-Cohen Sahneye Giriyor



Ben İsrail’e birkaç kere gittim ve hem Tel Aviv’de hem de Kudüs’te çok büyük dinleyici grupları karşısında Kryon’un mesajlarını aktardım. Kryon ekibinin İsrail’e 2000 yılında, şiddetin tırmandığı bir dönemde ilk kez gidişini hatırlıyorum. Turizm adeta tükenmişti ve gümrük memurları o gün orada olmak için kötü reklama (ve ara sıra meydana gelen bombalamalara) göğüs germiş yegâne Amerikan turistlerden oluşumuzu takdir ettiklerini göstermek için ellerimizi hararetle sıkmışlardı. Ben ise, eğer sıradan İsrail yurttaşları bunu yapabiliyorlarsa, o zaman benim de yapabileceğimi düşünmüştüm.

Orada, Kryon seminerlerini düzenleyen Elan Dubro-Cohen tarafından karşılanmıştım. Elan, İsrail’de doğmuş, tüm yaşamını orada geçirmişti ve mükemmel bir organizatördü. Kryon seminerlerini bizim gittiğimiz ülkelerin yurttaşlarının düzenlemesi tipik bir durumdur. Bir grafik sanatçısı olarak Elan, ayrıca, İbrani dilinde yayınlanmış olan Kryon kitaplarının çoğunun kapaklarını tasarlamıştı. Dolayısıyla, o sadece bizim organizatörümüz değil, Kryon enerjisine çok aşina olan harika bir sanatçıydı da.

Kryon ekibinin sürekli üyelerinden biri de Peggy Phoenix Dubro’dur. Peggy, tüm dünyada derin bir iyileştirme/dengeleme çalışması sağlamaktadır ve bu çalışma benimkiyle aynı zamanda, 1989’da başlamıştır. Peggy bir arayışçıdır ve 1989’da, dünya üzerinde sunulan spiritualite protokollerinin birçoğundan geçmiş olarak, EMF Dengeleme Yöntemi ve Kafes Mantığı denen bir başka derin öğretiyle ilgili mesajlar almaya başladı. (Evet, o bu bilgiyi medyumik olarak almıştı.) Bu önemli yöntemler, şimdi birçok ileri düzeyiyle birlikte, tüm dünyada elliyi aşkın ülkede uygulanmaktadır. Peggy İsrail’e benimle birlikte geldiği için şanslıydım ve onun kızının da bizimle birlikte gelişi çok eşzamanlı bir durum yaratacaktı. Sonuçta, organizatörümüz Elan ve Peggy’nin kızı birbirlerine aşık oldular ve daha sonra evlendiler.

Şimdi, on yıl sonra Elan, güzel eşi Shana ve kızları Adiva ile birlikte Sedona, Arizona’da yaşıyor. Şimdi Amerikan yurttaşlığına da kabul edilmiş durumda. Elan, tüm dünyadaki EMF çalışmasının önemli bir parçasıdır ve ayrıca Amerika’da yapılan en önemli Kryon toplantısının, her yıl Haziran ayında Sedona’da düzenlenen Kryon Yaz Işık Konferansı’nın organizatörüdür.

Benim İbranice konusunda yardım almak için başvurduğum kişi Elan idi; o ayrıca bu kitabın kapağının tasarımcısıdır. Böylece, İbranice’yle ilgili olarak, bu dili “anadili” olarak konuşan, tüm yaşamı boyunca bu dili konuşmuş olan birini bulmuştum! Ve Elan’dan bu konuda ders almaya başladım.

Elan, tüm bu konuya hemen atladı. Aslında, Kryon’un bana verdiği isimleri görmeye başladığında o da bazı büyük “yüklemeler” (downloads) yaşamıştı. Bana on iki ismin hepsi aktarılmadan önce bile, Elan her bir DNA tabakasının enerjisini temsil eden güzel resimler yapıyordu. Bu mükemmel (ve beni hâlâ ürperten) bir şeydi, çünkü burada İbranice konuşan biri, benden bile önce, İbranice isimlerin derinliğinin ve onların kendisi ve kültürü için temsil ettiği şeyin bütün tablosunu kavrıyordu.

Bu kitapta, DNA tabakalarının her birinin Elan tarafından medyumik olarak yapılan resimleri yer almaktadır. Eğer isterseniz, onları güzel bir poster takımı olarak da sipariş edebilirsiniz. Bunun için gerekli bilgi (Elan’ın İnternet adresi) 353. sayfada yer almaktadır. Bu kitabın böyle bir sanatsal yeteneğe sahip olmasını hiç beklemiyordum, ama sonuçta yaşam benim için sürprizlerle doludur ve bu da onlardan biriydi.



İllüstrasyonlar Neyle İlgilidir (s. 353-364)



Bu kitap, onun yayınlanmasına izin verecek enerjiyi (2010 yılını) bekleyerek birkaç yol boyunca gelişirken, DNA illüstrasyonları da hazır hale gelmişti. Birçok kişi, “Biz bu illüstrasyonlarla ne yapmalıyız? Onlar herhangi bir şeyi etkiler mi? Onlar herhangi bir şey ‘yapar’ mı?” diye soruyordu.

Yanıt: Onları içinizdeki üstatlığın bir 3B (üç boyut) temsili olarak düşünün. Onlara, içinizde taşıdığınız şeyin bir yansıması olarak bakın. Onlara bakıp gülümseyin. Onlar bir güce sahip midir? Size şunu sorayım: Çocuğunuzun bir fotoğrafı bir güce sahip midir? Yanıt: O, kendi durumunuza ve sizin için anlamlı olan şeyle ilgili aydınlanmanıza dayanarak, sizin ona verdiğiniz güce sahiptir.

O illüstrasyonlar sadece sizin kim olduğunuzun ve bu kitaptaki öğretinin güzel bir hatırlatıcısıdır. Onlara tapınmayın, onlarla bir sunak oluşturmayın ya da onların sizin için bir şey yapacağını umut ederek bu illüstrasyonları yanınızda taşımayın. Yeterince komik olarak, bunu şimdiden yapanlar vardır! Gerçek şu ki, eğer siz onlarla ilgili bir şey “hissederseniz,” o zaman onlardan harika bir hatırlatma mesajı almaktasınızdır. Gülümseyin ve sadece bu sanat çalışmasını takdir edin.

İbranice konusunda, onun zor bir dil olduğunu gördüğümü söyleyebilirim. Ben bir Güney California dili kültürüne sahibim ve böylece o saç yumağı sesini çıkarmak benim için özellikle zordu! Ben onlarla eğlenmekten hoşlandığım seslere sahip bu ince, kadim ve karmaşık dili takdir edemiyordum.

Kryon tarafından her bir DNA tabakası verildikçe, onları İnternet sitemize koyduk. Onları şu adreste görebilir ve işitebilirsiniz: (www.kryon.com/DNA)

Biz ayrıca Elan’ın her bir ismi seslendirişini de kaydedip sitemize koyduk, böylece onların bir İsrailli tarafından söylenişini işitebilir ve orada ayrıca her biri için bir telaffuz kılavuzu da görebilirsiniz. Ancak, bunları öğrenme sürecinde, Elan bana bu isimler, onların anlamları ve nasıl telaffuz edilecekleri konusunda mektuplar alacağımızı söylemeye başladı. Haklıydı! Öyle görünüyor ki, İbranice konuşanlar bu esas dil konusunda çok kesin fikirli ve inatçılar. Böylece ortaya birçok görüş çıktı.

İbranice Okuyanlar İçin

Kryon, ibranice isimleri, onların İbranice’deki gerçek anlamlarından ötürü değil (ki bazen onlarla da benzerlik bulabilirsiniz), DNA tabakalarının her birinin titreşimi/enerjisi ile yakın rezonanslarından ötürü seçti. Onun İbranice isimleri DNA tabakalarını temsil etmeleri için seçmesinin asıl nedeni, Dünya’nın Esas Enerjisini onurlandırmaktı. Benim sınavım, 2007 Haziranı’nda, Mt. Shasta, California’da düzenlenen Yaz Işık Konferansımızda DNA’nın on iki tabakasını sunduğumda geldi. Benim her bir ismi telaffuz etmem gerekiyordu ve benim ardımdan aynı şeyi Elan yapıyordu. Böylece, o toplantıda katılımcılar İsrail’de doğmuş bir adamın söyleyişine karşı benim ne öğrenmiş olduğumu hemen kıyaslayabilmişlerdi. Dostlarım bana gösterinin iyi gittiğini söylediler, ama onlar benim dostlarımdı ve İbranice konuşmuyorlardı. Dinleyiciler arasında İbranice konuşanlar ise naziktiler; benim çabamı, “ilginç” ve aslında, “Sen bunu yapmamalısın” anlamına gelen başka sözlerle nitelendirdiler.





ÖZET


Böylece, şimdi siz DNA tabakalarının isimlerinin nereden geldiğini, neden İbranice olduğunu ve onları nerede doğru olarak işiteceğinizi biliyorsunuz. Ayrıca, onların İbranice’deki anlamlarının ille de Kryon’un verdiği anlamlar olmadıklarını da biliyorsunuz. Hatta, bazılarının iki anlamı bile vardır! (Burada işin karmaşıklaştığını biliyorum.) Konu İbranice değil, DNA olduğundan, bu tümüyle uygundur.





3 – DNA YENİ BİR BİÇİMDE İNCELENDİ


Lee Carroll





Yazan: Lee Carroll

Bu çok bilimsel bir bölüm olmayacak. Aslında, bu kısa açıklama hiç kimya dersi okumamış, biyoloji dersinde başarısız olmuş, eski ve yeni matematiğin bir bölümünü anlamak için yardım almış benim gibi kişiler için yazıldı.

DNA çoğumuz için muazzam bir gizemdir. Biz bu ismi işitir, onun neyle ilgili olduğunu biraz anlarız, ama onun karmaşıklığı ya da nasıl çalıştığı konusunda gerçekte hiçbir fikrimiz yoktur. Öyleyse gelin bu hayret ve heyecan uyandıran harika maddeye bakalım ve bu konuda önce okullarda öğretilen şeyleri, sonra da öğretilmeyen şeyleri ele alalım.

DNA (eksik-oksijenli çekirdek asidi, hücre çekirdeği içinde genetik bilgileri-talimatları taşıyan asit), bir İnsanın kaydedilmiş-plânıdır. DNA’nın yapı taşlarına DNA bazları denir ve bunların dört farklı türü vardır. Genetik şifreyi oluşturan da bu DNA bazları dizisidir. Ünlü çift sarmal şeklinde görüldüğü gibi, DNA bazları bir çift oluşturarak birbiri çevresinde sarmal bir biçimde birçok kere bükülür. İnsanın genetik şifresi yaklaşık üç milyar baz çifti uzunluğundadır ve tipik bir İnsan bedeninde yaklaşık yüz trilyon kere meydana gelir. İnsanın genetik şifresi (son sayıma göre) yaklaşık yirmi üç bin gen içerir ve bu genler bizim eğilimlerimizi temsil eder. Bu hem doğadan, hem de ebeveynlerimizden ve onların ebeveynlerinden aldığımız her şeyi kapsar. Bir gen, bir canlı organizmadaki kalıtım, soyaçekim birimidir. O, hem göz rengini, hem bir böbreğin nasıl oluşturulacağını, hem de Alzheimer gibi kalıtımsal hastalıklara olan eğilimi içerebilir. Böylece, “kalıtım” sadece ebeveynlerinizden gelen nitelikler değil, bir İnsanın genel nitelikleridir de. Dolayısıyla, genlerin, ebeveynlerimizden gelen özgün niteliklerle birlikte, İnsanı oluşturan her şeyi ileri taşıdığını söyleyebiliriz. Siz, RNA’yı (ribonükleik asit) da işitmiş olabilirsiniz. RNA, kopyalama işleminin bir parçasıdır, ki kopyalama işlemi protein yaratımının ve düzenlemesinin gerçek üretim çizgisinin başlangıcıdır. Ama DNA talimat dizisidir ve biz esas ondan söz etmek istiyoruz.

Bu çok küçük çift sarmal molekül sadece yüksek-güçlü elektron mikroskoplarıyla görülebilir. Bütün çift sarmal, üç milyar parçayı içeren bir kimyasal sistemdir! O parçaların ne kadar küçük olmaları gerektiğini hayal edebilir misiniz? Biz sadece, DNA’nın 1953’te İngiltere’de (biri Amerikalı, biri İngiliz olan) Watson ve Crick tarafından gözler önüne serilen gerçek şeklini gördük. Ben bu konuda Rosalind Franklin’den de övgüyle söz etmek isterim. Franklin, Cambridge Üniversitesi’ nde X-ışını kırınımında uzman olan bir kadındı. O da, Watson ve Crick’in çalıştıkları aynı konu üzerinde çalışıyordu. Wat- son’a, uygunsuz bir biçimde ve gizlice, Franklin’in çalışmasından çok “çarpıcı” bir X-ışını fotoğrafı gösterilmiş ve Watson DNA’nın şeklini hemen fark etmişti. Bu iki adam, Franklin’in katkısından hiç söz etmeden, bu keşfin tüm onurunu sahiplendi. Franklin’in ismi nadiren DNA keşfiyle birlikte anılır ve o 1958’de kanserden ölmüştür. Bugün Franklin’in bu keşifteki payını savunan çok kişi yoktur. Ben o az sayıdaki kişilerden biri olmak istedim.

Bilimin bütün DNA molekülünün “haritasını çıkarması” kırk üç yıl aldı ve bu iş Şubat 2001’de gerçekleştirildi. Bu, filme çekilmesi gereken eğlenceli bir öyküdür. ABD Enerji Bakanlığı ve Ulusal Sağlık Enstitüleri, “İnsan Genomu Projesi”{2} denen bir proje oluşturdu ve 1990’da araştırmacılar DNA kimyasının haritasını çıkarmaya başladılar. Onlar bu işi ancak devletin yapacağı biçimde yavaş yavaş yürüttüler. Bu arada biyolog-girişimci J. Craig Venter’in daha iyi bir fikri vardı ve o 1998’de projesini başlatarak, Bütün-Genom Zorlaması denen, geleneklere çok aykırı bir yöntem kullandı. Her iki proje de sonuçları birlikte açıkladı, ki bu Venter’in devletin yöntemine neredeyse sekiz yıllık bir fark attığı anlamına gelir!

Sonra gerçek çalışma başladı, çünkü haritalama sadece DNA’nın temel kimyasını göstermişti. Onu dev bir kitabın “harfleri” olarak düşünün. Şimdi bilimciler her bir harfi biliyorlardı, ama dilin ne olduğu konusunda hiçbir fikirleri yoktu! Daha büyük tabloyu görebilmek için bu dile ihtiyaçları vardı, bu dil onlara kitaptaki sözcüklerle ve genlerin nerede bulunduklarıyla ilgili ipuçları verecekti. İşte o zaman beklemedikleri bir şeyle karşı karşıya bulunduklarını keşfettiler. Bu ayrıca bizim bu kitapta öğretilenler ile kıyaslamalar yapmaya başlayacağımız yerdir. Çünkü ülkedeki en iyi bilim ve bilgisayarlar, İnsan genomunun kimyasal yapısı içinde bulunması beklenen şifreleri bulmakta çok zorlanmıştı.

Biz 3B (üç boyut) içinde düşünüyoruz. Başka türlüsü elimizden gelmiyor. 3B bizim realitemizdir ve onu aşmamız bizden beklenemez. Ama o, çoğunlukla, bizim daha büyük bir tabloyu görmemizi engelliyor. Bilim şimdi bize evrenimizin ve onun içindeki her şeyin çok-boyutlu olduğunu haykırmaya başlıyor. Böylece, eninde sonunda, bu çok-boyutluluğa uygun bir matematik, yeni fizik yasaları ve genişlemiş bir düşünüş yaratmak zorunda kalacağız. Ama şimdilik, bilimciler çok büyük bir varsayımda bulunuyor, İnsan genomunun lineer olduğunu ve bir İnsanın bütün gen yapısının DNA’nın üç milyar “harfi”ne yayıldığını varsayıyorlardı. Oysa öyle değildi. Bu kitaba Kryon’un dört canlı celsesini dahil etmemin nedeni, onların bütün bu tartışmayla çok ilgili olmasıdır ve onlardan biri Kryon’ un bilimin 3B eğilimiyle ilgili açıklamalarını içermektedir. Bu celse sadece DNA ile ilgili olmasa da, ondan zevk alacağınızı düşünüyorum (15. Bölüm).

Konuya geri dönelim: Tüm mantığa karşı, bilimciler orada olduğunu kesinlikle bildikleri şifreleri bulamadılar. Onlar zamanın en iyi şifre-kırıcı bilgisayarlarını kullandılar, herhangi bir dilin yaratacağı türde bir simetriyi aradılar. Sonra onu buldular. Buldukları şey onları çok şaşırtmış ve aynı zamanda onlara yüzyılın en büyük biyolojik gizemlerinden birini sunmuş olmalı.

Tüm harflerin, tüm kimyanın ve İnsan genomunun tüm karmaşıklığının içinde, DNA’nın sadece %4’ünün bir{3} şifresi vardı! Sadece, protein şifreleyici DNA kimyası genleri oluşturacak net bir şifre taşıyordu ve o oradayken bu gerçekten aşikârdı. O öylesine 3B’ydi ki, siz gen dizileri için “başla” ve “dur” işaretlerini görebilirdiniz! Zamanın bilgisayar şifrelerine çok benzer bir biçimde, kimya beklediğimiz şeyi sergiliyordu, ama İnsan genomunun sadece küçük bir bölümü İnsan bedeninin tüm yirmi üç bin genini oluşturmaya katılıyordu. Geriye kalanı hiçbir şey yapmıyor gibi görünüyordu.

Bilimcilerin uğradıkları düş kırıklığını şöyle bir örnekle tasvir edebiliriz: Yukarıda bir uçan daire belirir. O, şaşırtıcı şeyler yapabilir, çevrede dolaşıp durabilir, yerçekimine meydan okuyabilir ve bir uçan daireden beklediğimiz tüm o iyi şeyleri sergileyebilir. Sonra yere inip orada durur. Ona yaklaşır ve içinde hiç kimsenin bulunmadığını görürüz. O kendi kendine yere inmiş bir robot olmalıdır. Birden uçan dairenin “kaput”u açılarak, en iyi bilimcilerimizi onun nasıl çalıştığını incelemeye davet eder. Hepimiz orada keşfedilmeye hazır sırların olması gerektiğini düşünerek çok heyecanlanırız. Yeni fizik gözler önüne serilmek üzeredir! Sonra, uçan dairenin motorunu incelemeye başladığımızda, adeta şoke oluruz; motor bölümü (bazı paketlere koruyucu dolgu malzemesi olarak koyulan) beyaz köpük parçalarına benzer parçalarla doludur. Onların hepsi birbirine bağlıdır ve bazıları hareket etmektedir, ama sonuçta bu malzeme hiçbir şey yapmamaktadır. Ortada hiçbir “sistem” yoktur. Biz o köpük parçalarını dışarı atarak içerideki asıl şeyi bulmaya çalışırız ve birden ortaya parlak küçük bir parça çıkar; o, görünüşte hiçbir şeye tellerle bağlıdır ve aşikâr bir biçimde motorun esasını oluşturmaktadır. Onu avucumuzda tutabiliriz ve o her şeyi idare etmektedir! Sonra deneyi başlatırız. Ama o köpük parçalarını ondan ayırdığımızda uçan daire uçmaz. Köpük parçalarını tekrar koyduğumuzda uçan daire uçar. Ama o köpük parçaları gerçekten “herhangi bir şey yapmaz.” Yoksa yapar mı? Nasıl olur da köpük parçaları herhangi bir şey yapabilir? Burada eğilimimiz açıktır: Biz orada bir motor -parlak, tellerle bağlı, lineer, tam bir yapıya sahip bir şey- bulmayı bekliyorduk ve onu bulduk. Dolgu maddesi ya da köpük parçaları olarak “gördüğümüz” şeyi hemen dışarı attık. Buradaki eğilimi ve de mecazı anlıyor musunuz?

Bu durum bir şaka gibiydi. DNA üç milyar parçadan oluşuyordu ve bunların büyük bölümü hiçbir şey yapmıyordu! Sadece küçük bir yüzde, % 4 tüm işi yapıyordu! Bu hiç de mantıklı gelmiyordu! Biz doğanın çok randımanlı olduğunu biliyoruz. Bazı canlıların evrimini kendi yaşam dilimimiz içinde bile görebilir ve doğanın ne kadar randımanlı olduğunu fark edebiliriz. Eğer balıklar bir yeraltı mağarasında hapis olurlarsa, on yıl içinde gözlerini kaybederler. Doğa, ihtiyacı olmayan şeyleri yok eder ve bunu her yerde görebiliriz. Ancak, görünüşe göre, biz % 96’sı “çöp” olan bir DNA’ya sahiptik! Biz evrim merdiveninin güya en üst basamağıydık, ama % 96 oranında çöptük! Bu, doğada gördüğümüz her şeye aykırıydı, ama yine de o oradaydı. Dolayısıyla, DNA’nın protein-şifrelemeyici bölümleri en saygın bilimcilerimizin bazıları tarafından bile “çöp” olarak nitelendirilmişti. Onlara göre, bu bölümler rastgeleydi; onların hiçbir simetrisi, hiçbir amacı, hiçbir yararı yoktu.



3B Düşünmeyen Düşünürler Sahneye Giriyorlar



Biz uçan daireye yeni bir fikirle yaklaşırız. Belki de rastgele görünen o beyaz köpük parçalarından oluşan malzeme hiç de bir motor değildir! Belki o bir haritadır! Ne de olsa, bir uçan daire nereye gitmekte olduğunu bilmek zorundadır. Sonra, onun belki farklı türde bir harita olduğunu düşünürüz. Kuantum bir halde, uçan dairenin kuantum bir haritaya sahip olması gerekiyor olabilir mi? O harita ne olabilir? O, uçan dairenin lineerlik içinde var olmasına yardımcı olan, motorun küçük parlak parçasına uçan daireyi 3B’de idare etmesini sağlayacak talimatları veren bir şey olabilir. Bu örnek öyküde, biz uçan dairenin çok-boyutlu niteliklere sahip olduğunu biliyoruz, çünkü o kendi kütlesini idare edebiliyor. Ayrıca, kendi kuantum fiziğimizden biliyoruz ki, biz çok-boyutlu bir âleme girdiğimizde, orada algıladığımız şekliyle zaman ve mesafe yoktur. Bunların yerini, potansiyeller ve 3B’de bize pek mantıklı gelmeyen, hiç lineer olmayan, kafa karıştırıcı “olay kuralları” alır. Dolayısıyla, o garip, “rastgele” köpük parçalarından oluşan malzeme hiç de rastgele değildir; o sadece 3B’li yaratıklara (bize ve bilimcilere) öyle görünür! O malzemenin, motorun küçük parlak parçasını uçan daireyi hareket ettirecek şekilde “konumlandırmak” için, tam olarak bulunduğu yerde bulunmasına ihtiyaç vardır. O köpük malzemenin motoru “değiştiren” unsur olduğunu söyleyebiliriz ve motorun çok-boyutlu bir biçimde hareket etmesini sağlamak için ona verilecek çok fazla “talimat” olduğundan, bu köpük malzemeden de çok miktarda bulunmalıdır.

Yıllardır “çöp DNA” ifadesiyle birlikte yaşadık. Ancak, birdenbire farklı bir biçimde düşünmeye başladık. Birisi şöyle bir varsayımda bulundu: “Ya çöpte bir şifre bulunması gerekmediği için hiç şifre yoksa? Ya DNA’nın % 96’sı şifreli bölümleri “yöneten” ve lineer-olmayan, kuantum-vari kurallar ise?” Bu yepyeni bir tartışmalı kavramdır, ama en azından o dar bir 3B mantığının çerçevesi dışında düşünülüp bulunmuş bir kavramdır!

Aşağıda, UCSD’nin (California Üniversitesi, San Diego) 13 Temmuz 2007’de CBS kanalının haberlerinde yayınlanan bir raporu yer almaktadır.

“ABD’li bilimciler, İnsan Genomu’nun çöp DNA denen ve hiçbir yararlı amaca sahip değilmiş gibi görünen % 96’sının, bu ismin ifade ettiğinden daha değerli bir rol oynuyor olabileceğini söylüyorlar, Şimdi, bilimcilerden oluşan uluslararası bir grup, ‘çöp’ DNA’nın bir bölümünün diğer % 4’ü uygun bir biçimde organize eden sınırlar yaratmaya hizmet ediyor olabileceğini keşfetti. UCSD’de bir araştırmacı olan Victoria Lunyak, ‘Çöp DNA’nın bir bölümünün, genomun şifreli bölümlerinden bir anlam çıkarmaya yardımcı olan noktalama işaretleri, virgüller, noktalar olarak kabul edilebileceğini’ bildirdi. ”

Benim görüşüm, bizim biyolojimizin muazzam olan çok- boyutlu bir veçhesini görmekte olduğumuzdur! Ya DNA’mızın % 96’sı, % 4 için -rastgele görünen- bir talimat grubu ise? O hiç de rastgele değildir, ama bir 3B düşünüşüne öyle görünür. Bir noktalama işareti alfabede bir harf olarak görünür mü? Hayır. Öyleyse o nedir? O simetriye sahip midir? Herhangi bir şeyi açıklar mı? Hayır. Eğer dilimizdeki noktalama işaretlerine bakarsanız, onlar aslında rastgele görünür. Örneğin, eğer bu sayfaya bakıyorsanız ve bu dili, onun kurallarını bilmiyorsanız, buradaki noktalama işaretleri size hiçbir anlam ifade etmez görünecektir. Onlar bir simetriye sahip değildir. Eğer bu sayfayı bir süper bilgisayara yüklerseniz, bilgisayar en sonunda sözcükleri (ve belki onların ne dediklerini) tanıyacak, ama noktalama işaretlerini tanımayacaktır.

Şunun üzerinde düşünün: Uçan dairede aradığımız motor gerçekten oradaydı. % 4, yani protein-şifreleyici bölüm o “parlak motor”dur. “Çöp” ise o beyaz köpük parçaları gibi görünen % 96’dır. Şimdi biz tamamen farklı bir şeyden, % 96’nm aslında çok-boyutlu bir tasarımcının ana-kalıbı olabileceğinden ve % 4’ün de sadece, bu tasarıma itaat eden motor olabileceğinden kuşkulanıyoruz.

Bu oran ilginç değil mi? Bu kitapta daha sonra Kryon’un ezoterik öğretisi başladığında, bu öğretiye göre, DNA’nın sadece % 8’inin (birinci tabakanın) 3B’de bulunduğunu göreceksiniz. Diğer on bir tabaka çok-boyutludur. Kryon’un öğretisine göre, DNA’nın % 92’si geriye kalan % 8’i değiştirir.

Biz aslında DNA’nın beklediğimizden çok daha farklı bir biçimde ve kimyasal bir şifreden çok daha fazla bir karmaşıklıkla işlev yaptığının yavaş yavaş farkına varılışını görüyor olabiliriz. Kryon’un diğer on bir tabaka hakkında söylediklerini okuduğunuzda, o “çöp”te aslında neyin bulunduğunu göreceksiniz. İşte o zaman ne kadar 3B olduğumuza kahkahalarla gülebilirsiniz.





4 – HİÇ KİMSENİN ÜZERİNDE DÜŞÜNMEDİĞİ ŞEYLER


Lee Carroll





Yazan: Lee Carroll

DNA İletişimi: Yakın zamanda yapılan keşiflerde DNA iletişimi hakkında çok daha fazla bilgi ortaya çıkmaktadır ve bu bilginin bir kısmı benim öğretmenlik yaptığım diğer alanlarla ilgilidir. Örneğin, DNA’nın bir iplik teli değil, bir ilmek olduğu keşfedilmiştir. Bu döngüsel şekil, DNA’nın içinden bir akımın geçiyor olabileceği ve böylece onun manyetik bir alana sahip olduğu fikrine yol açmıştır. 2008’de bir bilim adamı bana, laboratuarının tam olarak bunu kanıtladığını söyledi! Eğer o haklıysa, biz birdenbire DNA’nın manyetik alanlı bir görüntüsüne sahip olmuştuk.

Aynı bilim adamı bana asla unutmayacağım bir bildirimde de bulundu: “Watson ve Crick, çift sarmalı o şekilde göstererek insanlığa büyük bir zarar verdiler.” Çok şaşırmıştım. Bu ne anlama geliyordu? Bu bilim adamı açıklamasını sürdürerek, herkesin, İnsan biyolojisi içinde, moleküler yapımızda trilyonlarca küçük -tıpkı Watson ile Crick’in bize gösterdikleri DNA illüstrasyonu gibi düz- “merdiven”in yüzdüğünü düşündüğünü söyledi.

Gerçek şu ki, çift sarmal DNA’nın bir resmi değil, kimyanın şematik bir çizimidir. “Yani, sen onun bir merdiven ya da bir çift sarmal olmadığını mı söylüyorsun?” diye sorabilirsiniz. Hayır, onu kastetmiyorum. Bu bilim adamının bana söylediği şey, metafiziğin ve yaygın bilimin -çok az kişinin üzerinde düşündüğü- bir parçalı-bulmacasını tamamlamaktadır; bu bilim adamı bana, araştırmasının DNA’nın birbiri çevresinde karmaşık biçimlerde kümelendiğini gösterdiğini söyledi. O çift sarmaldır, ama aynı zamanda o merdivenlere sarılmış merdivenler, merdivenlere sarılmış merdivenlerdir.

Elektrikte “indüktans” diye bilinen bir fenomen vardır. O, bir manyetik alan diğeriyle üst üste bindiğinde meydana gelir. Bu karma alanda, biz “özel iletişim”i ve her gün kullandığımız diğer elektronik nitelikleri elde ederiz. İndüktans, transformatörlerin manyetik çekirdeklerinin dönme sayısının oranından dolayı voltaj yükselmesini sağlar. Arada kablolar ve herhangi bir ek gürültü veya anomali olmadan, işaretlerin manyetik alanlar boyunca aktarılmasını sağlar. İndüktansın en yaygın ve önemli kullanımlarından biri, işaretlerin ek bir gürültü olmadan ve hiç kayba uğramadan millerce uzunluğundaki hat boyunca gönderilmesini sağlayan (manyetik alanlar yaratan) küçük transformatörlerin yaratılmasıdır. Bu, manyetik alanların yaratılmasıdır ve biz onu her zaman, özellikle iletişim endüstrisinde kullanırız.

Öyleyse, eğer DNA’nın bir manyetik alanı varsa ve onun doğal hali diğer bir DNA ile lineer-olmayan bir biçimde birbirine karışmaksa, bu bizim üzerinde neredeyse hiç düşünmediğimiz bir şeyi açıklayabilir. Trilyonlarca DNA molekülü benzersiz bir İnsan bedeninin tek bilincini sunacak şekilde nasıl iletişim kurabilir? Okuduğunuz okulda bu soruyu hiç işitmiş miydiniz? Yanıt basitçe “indüktans” olabilir.

Biz okulda bunun “sadece İnsan bedeninin sisteminin bir parçası” olduğunu öğrendik, ama DNA moleküllerinin iletişiminden hiç söz edilmemiştir. Ama manyetik DNA olasılığı ve ayrıca DNA’nın % 96’smın çok-boyutlu “talimat grubu” olabileceği fikriyle birlikte, bizi hayrete düşüren bir düzeyde ana iletişimi sağlayan şeyin DNA’nın manyetik nitelikleri olması çok mümkündür. Ne de olsa, her molekül sizin “kaydedilmiş-plâ- nınız”ı bilir ve hepsi “birbiriyle konuşur!” Onlar bunu yapmak zorundadır.



Doğum - Çok Az Kişinin Sorduğu Gizli Soru



İki çocuk aynı ebeveynler tarafından dünyaya getirilir. Onlardan biri usta bir müzisyen olur, diğeri ise bir melodiyi bile söyleyemez. Biri kendinden emindir, diğeri ise kendi gölgesinden bile korkar. Her birinin farklı fobileri ve korkuları vardır, ama onlar ebeveynleriyle aynı göz ve ten rengine sahiptirler. Bu senaryo her yıl milyonlarca kere tekrarlanır, ama hiç kimse “Bu durumun nedeni nedir?” diye sormaz.

Bilim bize, doğarken ebeveynlerimizden belirli nitelikleri miras aldığımızı söyler. Buna inanıyorum. Ama bilim “diğer özellikler”e ne diyecek? Bir ebeveynin asla sahip olmadığı bir yetenek ya da korku çocuğa nereden gelmiştir? Neden, çocuklardan birinin kafası teknik konulara çok yatkındır da, diğeri bir ressam olmak ister? Art arda doğumlar boyunca, ebeveynlerimizin bize yaptıkları biyolojik katkıdan daha fazlasının bulunduğunu haykıran bir sistemi görürüz.

Psikologlar, beynin şaşırtıcı bir çeşitlilikle dolu olduğunu ve bunun doğumda İnsanların potansiyellerinin türünü ürettiğini söylerler. Kryon ise bir sistemin bulunduğunu söyler: Biz, DNA’mıza aşağıdaki özellikler aşılanmış olarak doğarız.

(1) Ebeveynlerimizin biyolojisinin mirası. Bu sadece göz ve saç rengi, boy uzunluğu, yüz hatları değildir; ayrıca, belirli konulardaki yeteneklerdir (ya da yeteneksizliklerdir). Bu, çift sarmaldaki 3B kimyasıdır ve ebeveynlerimizin ve onların ebeveynlerinin niteliklerini bize aktaran bölümleri temsil eder.

(2) Karmik damga. Bu, birçok kadim dinin öğretmiş olduğu şeydir. Bitmemiş iş son geçmiş yaşamdan bu yaşama aktarılır. Bu olumlu ya da olumsuz olabilir. Örneğin, siz üç yaşında bir üstat gibi resim yapan ya da keman çalan bir çocuk hakkında bir şeyler okumuş olabilirsiniz. O yetenek nereden gelmiştir? O bir önceki yaşamın bir devamıdır. Bir kişi çocukluğundan itibaren dünyaya kızgın ve depresif olabilir. Bu kişi birkaç yaşamdır üzerinde çalıştığı bir süreci, kendi içinde özsaygısı ve huzur bulma sürecini sürdürüyor olabilir. Suçluluk duygusundan söz etmeme gerek var mı? O belirli kültürlerin tüm çocuklarında ortaya çıkan bir nitelik olarak görünmektedir. Bu kimyasal değil, karmik bir durumdur. Bu onun kimya değil, bilgi olduğu anlamına gelir.

(3) Astrolojik damga. Bu aşikârdır. O, doğum anınızda güneş sisteminin kalıbının (içinde bulunduğu düzenin) enstantane bir görüntüsüdür. Astroloji bu dünya üzerindeki en eski bilimdir ve belki de -Güneş’in çok boyutlu bir şekillenişi olan- yerçekimsel ve manyetik damgalarla çok ilişkilidir. Gezegenlerin akıl almaz itişi ve çekişi Güneş’in çekirdeğinde bu kalıbı yaratır. Bu kalıp, güneş rüzgârıyla (helyosferle, uzayda güneş tarafından etkilenen bölgeyle) indüktans yoluyla her an Dünya’ya aktarılır. Siz, helyosferin Yerküre’nin manyetik alanıyla üst üste bindiği yerde oluşan aurora borealis’i gözlemleyerek, bu indüktansın meydana geldiği yeri görebilirsiniz. Bu, Güneş’in kuantum damgasını gezegenin manyetik ağına yerleştirir. Sizin DNA’nızın manyetik alanlarıyla üst üste binen bu manyetik ağ doğum anınızda (yine indüktans yoluyla) DNA’ nızın bir bölümünü şekillendirir. Eğer bu açıklamayı anlayamadınızsa kaygılanmayın. Bu konu bu kitap için önemli değildir. Ama bu açıklamayı anlamış olanlar için söyleyelim, siz ilk kez astrolojinin bilimsel açıklamasını görmüş oldunuz.

Birçok kişi astrolojiye inanmaz, ama onlar dolunayın insan üzerindeki çıldırtıcı etkisini kolayca kabul ederler. Dolunay zamanı polis nöbetçileri artırır ve hastaneler ona göre tedbir alır. Bu, gökcisimlerinin kuvvetini ve insanlar üzerindeki etkisini gösterir. Hiç kimse bu konuda fazla düşünmez. Noktaları birleştirmek ve sürüp giden bir şeyin bulunduğunu kabul etmektense, onu yadsıyarak içinden geçip gitmek daha kolaydır. Bu etki, çok-boyutlu kuvvetlerin daha ileri bir anlayışıyla açıklanabilirdi. Benim tahminim, bu kuantumluğun bir gün ortaya çıkacağı ve kabul edileceğidir. Edilmek zorundadır ve eğer bundan kuşku duyuyorsanız, Cenevre’deki Büyük Had- ron Hızlandırıcısında ne yaptıklarına bir bakın. Tüm bunlar çok-boyutlu şeyleri arayışı ve Einstein’ın ve Öklit’in fiziğinin dışındaki yeni kuvvetleri, yani görünmeyen maddeyi kabul ve tasdik edişi temsil etmektedir!

(4) Bu dünyadaki tüm yaşamlarınızın Akaşik Kaydı. Bu belki de hepsinin içinde en derin olan özelliktir, çünkü Akaşik Kayıt sizin geçmişteki kimliğinizin kalıntısını taşır ve önceki sayfada sözü edilen karmik enerji bölümleriyle birlikte çalışır. Kryon, bu “geçmiş” yaşamların niteliklerine bugün de erişebileceğimizi ve onların bu yüzden orada bulunduklarını söyler. Bizi, Akaşa’yı “kazma”ya, yani kendi DNA’mızın tarihi içinde sahip olduğumuz şeyleri keşfedip bu yaşamımızda kullanmaya teşvik eder.

(5) Tanrı’nın Yüksek Benliğiniz tarafından temsil edilen kutsallığı. Bu, yaklaşık yüz bin yıl önce Pleiadesliler tarafından insanlığa verilmiş olan bir enerjidir. Bu, bu bölümün sonraki kısmının konusudur ve bu kitapta okuyacağınız en ezoterik şeydir.

Şimdi, az önce okuduğunuz maddelere bir bakın. Sadece birinci madde (ebeveynlerimizin biyolojisinin mirası) lineerdir ve mikroskop altında görülebilir. Diğer her şey, varlığını bilimin şimdi kabullenmeye başladığı çok-boyutlu enerjiler tarafından temsil edilen o “harita”dır.



Pleiades Bağlantısı: Gerçekten Garip!



Metafizikte, çoğunlukla, çok şaşırtıcı ve inanılmaz önermeler vardır. Bu, eğer siz metafizik konusuna yeni girmişseniz özellikle geçerlidir. Uzun bir zamandır bu konunun içinde olanlar ise bu önermeler karşısında irkilmezler. Ama insanlığın bu dünyada nasıl başlamış olduğuyla ilgili bilgilerin bazılarına inanmak zordur, çünkü onları destekleyecek bir bilim yoktur.

Bu kitabın on-dördüncü bölümünde “DNA’nın ve İnsan Irkının Tarihi” başlıklı bir celse yer almaktadır. O bölüme kadar okuduğunuzda, o bölümdeki tüm bilgi zaten açıklanmış olacaktır. Ama bu bilgiyi bu kişisel bölümün yanı sıra Kryon’ dan da işitmenizi istedim; böylece, Kryon’un bize söylediği şeyi daha iyi anlayabilirsiniz.

Bundan sonra anlatacağım şeyin bilimsel bir temeli yoktur, ama bu dünyadaki bir milyarı aşkın kişi Adem ve Havva alegorisini rahatça kabul etmektedir. Bu alegorinin de bilimsel bir temeli yoktur, ama o (İnsanlar tarafından yazılmış olan) İncirde bulduğumuz temel mitolojidir. Bu mitoloji konusunda saflara ayrılıp birbirimizle kavga etmemiz ilginçtir. Ama örneğin benim gibi biri geçmişte vuku bulmuş olabilecek başka bir şeyden söz ettiğinde, değişik dinî mezheplerden kişiler bunu tümüyle inanılmaz bulurlar. Onlar, masaya vurarak bağırır ve “Senin neyin var böyle? İncil, vuku bulmuş olanı bize açıkça anlatır!” derler. Bu durumda, ben onlarla kavgaya girişmeden bu bildirim üzerinde düşünürüm. (Benim inanç sistemim tutucu değildir ve her türlü spiritüel düşünüşe yer verir.) Ama içimden şöyle söylemeyi çok isterim: “Tamam, siz konuşan yılan öykünüzü koruyabilirsiniz, ama ben ona inanmıyorum. Üzgünüm, benim neyim var böyle, bilmiyorum. ”

Evrimsel bilgi sürekli olarak değişir. Bir zamanlar Büyük Kanyon’un (Grand Canyon) oluşumunun milyonlarca yıl aldığını düşünürdük. Şimdi, bundan emin değiliz. Büyük Kanyon sadece birkaç yüzyıl içinde oluşmuş olabilir. Jeolojinin kendisi büyük ölçüde değişmekte ve bununla birlikte mevcut antropolojik inançların birçoğu sorgulanmaktadır. Öyleyse sadece, burada hiç kimsenin üzerinde düşünmediği bir şeyin bulunduğunu söyleyelim.



Bu Dünyada Tek Bir İnsan Türü Vardır



“Ne?” diyecektir bazıları, “Bu dünyada birçok insan türü var!” Gerçekte yok. Birçok farklı renk ve fiziksel ölçü vardır, ama sadece bir tür vardır. Son zamanlarda hiç bir hayvanat bahçesine gidip, diğer memelilere baktınız mı? Hatta bize benzeyenlere? Büyüklüğü, kıl rengi, şekli farklı olan, kuyruklu ve kuyruksuz düzinelerce maymun türü vardır. Bu gezegendeki hemen hemen tüm hayvanların birçok “türü” vardır, ama sadece bir İnsan türü vardır; bu, aynaya baktığınızda gördüğünüz türdür.

Kimse bu konu üzerinde düşünmez; çünkü o, o kadar yaygındır ki görülmez ve üzerinde düşünülmez. Ama o, Dünya’ daki evrimin bütün yöntemiyle ilgili olarak gerçekten beklentiye-aykırıdır. Bunun üzerinde düşünün. Evrim doğal olarak birçok tür yaratırken, nasıl olmuş da biz tek bir İnsan türüne sahip olmuşuz? Çevremizdeki hayvanlar bu olguyu sergiler, ama biz bu evrimsel kalıba hiç uymayız. Bu nasıl olabilir?

Kryon, bu sorunun yanıtını yirmi yıl içinde birçok kere vermiş, uzaydan gelen varlıkların, spiritüel niteliklerinin tohumlarını İnsan DNA’sına ektiklerini anlatmıştır. Bu, Pleiades bağlantısının ve Lemurya’nın başlangıcının öyküsüdür. Kryon’un bildirimi şudur: “Sizin gibi olan İnsanları bulmak için, tarihte yüz bin yıldan daha geriye gitmeyin. ” Antropologlar ise, İnsanların bu tarihten (yüz bin yıldan) çok daha önce gelişmekte olduklarını söylerler; öyleyse Kryon ne’den söz etmektedir? Onun söylediği şey, İnsan DNA’sının yüz bin yıl önce başka bir yıldız sisteminden gelen varlıklar tarafından değiştirilmiş olduğudur.

Kryon, bize çok benzeyen bu varlıkların birçok yıllık bir dönem boyunca bu gezegene geldiklerini ve normal İnsan tekâmülüne gerçekten (ve uygun bir biçimde) müdahale ettiklerini söylemiştir. Onlar, şimdi spiritüel olarak gördüğümüz DNA tabakalarını bize verdiler. Böylece, tüm ırkımızın evrenin spiritüel plânının bir parçası olmasını mümkün kıldılar ve bizim “Tanrı’nın parçaları” olmamızı sağladılar. Eğer bunları metafizikçi olmayan kişilere söylerseniz, onlar öbür yöne doğru kaçabilirler. Onlara göre, her nedense, Adem ve Havva öyküsü çok daha kabul edilebilirdir! Elma, yılan, Tanrı’nın bahçesi, şeytan, İnsanın masumiyeti, dünya-dışı varlıklarla ilgili olandan çok daha inanılır bir öyküdür. (Öyle görünüyor ki, bir şeytan öyküsü, bir dünya-dışı varlıklar öyküsünden daima daha ikna edicidir.)

Bu Pleiadesliler öyküsü sadece Kryon’a ait değildir. Aslında, bu öykü çok uzun bir zamandır, belki başlangıçtan beri diğer kültürlerde yer almıştır. Ama metafizikte, ben doğduğumdan beri bu öykü yazarlar ve medyumlar tarafından tekrar tekrar anlatılmıştır. Onunla birlikte, elbette, bu güzel öyküyü -dünyalar arasında savaş, Dünya’nın ele geçirilmesi senaryoları ve derimizin altında gizlenen bir grup kertenkelemsi varlık gibi- bir dram haline getirmek isteyenler de ortaya çıkmıştır. Bu, ezoterik olan her şeyle ilgili olarak yapıldığından, bu konuda yorumda bulunmak bile istemiyorum. Bu, İnsan doğasının yaptığı bir şeydir ve birçok kişi korkutulmayı ve bunların dramı içinde dönüp durmayı sever. Komplosal enerjilerin tezahür etmesi, bizim kendi içimize bakıp gerçeği orada bulmamızla ilgili enerjilerin tezahüründen çok daha kolaydır. Onlar, dikkati spiritüel olgunlaşmadan başka yöne çeken en büyük oyalayıcılardır.



Bazı Eşzamanlılıklara Bakalım



1990 yılında, Hawaii Adaları’ndan biri olan Kauai adasında, Hawaii yerlilerinin bir büyüğü (spiritüel lideri) olan Hale Makua ile bir çember içinde oturmuştum. Hawaiililer, Amerikan Yerlileri’ne çok benzer bir biçimde, kendi tarihlerini kabilelerinin gençlerine sözlü olarak aktarırlar. Gençlerin bu bilgiyi kavrayabilecekleri zamandan başlayarak, onlara aynı öyküleri tekrar tekrar anlatır ve bu yöntemin tarihlerinin doğru olarak bilinmesini ve nesilden nesile doğru olarak aktarılmasını sağlayacağına güvenirler. Bu tarihi yazarak arşivlememelerinin iki temel nedeni vardır: (1) Bu yöntem başladığında tüm kabileler okuryazar değildiler. (2) Onu, bu kutsal bilgiyi işitmemesi gerekenlerden (bizim gibi, güvenmedikleri kişilerden) uzak tutmak.

Makua, Vietnam’da deniz askeri olarak hizmet etmiş olan modern bir adamdı. Ama kader onu Hawaii’nin yerli halkı için spiritüel bir lider olmaya da yöneltmişti ve birçok kişi onun bilgece konuşmalarını dikkatle dinlerdi. Geleneği destekleyerek, Makua, Hawaiili gençlere Polinezya tarihini öğretti. Bu arada, daima ataları üzerinde odaklanırdı. Bizim orada yabancı bir grup olarak bulunabilmemiz Makua’dan bize bir armağandı ve onun benzer bilinçteki diğerlerinin onun bildiklerini bilmelerini gerçekten istediğinin bir göstergesiydi. Hawaiililer, birçok yerli halkın karşılaştığı bir durumla karşı karşıya bulunuyorlar; modern dünya kabilelerinden birçok kişiyi koparıp alıyor. Irkın saflığı ırklar-arası evliliklerle bozuluyor ve modern kültür, kabilenin genç erkeklerini daha çok para ödeyen işlere çekerek, onların kabilesel bölgelerde kalmalarını engelliyor. Bu yüzden, dünyanın her yanındaki yerli büyüklerin birçoğunun, kendi tarihlerinin kutsal sırlarını bizim gibi yerli-olmayanlara emanet etmeye başladığını görüyoruz. Bu onlar için kolay bir karar değildir, ama bu onların halklarının, inançlarının ve yaşam biçimlerinin kaydını koruyabilir.

Ilık bir öğleden sonrası yine ılık bir akşama dönüşürken, biz, oraya davet edilmiş yabancılar olarak Makua’yı dinlemeyi sürdürüyorduk. Konuşmada, Hawaii halkının atalarına büyük bir ağırlık veriliyordu. Bu, Makua’nın tarzıydı ve öğretisinin esasıydı; çünkü o, atalarının saf bilgiye ve bilgeliğe sahip olduklarını herkesin anlamasını istiyordu. Sonra, Makua beni çok şaşırtan bir şey söyledi: “Lemuryalı atalarımızın bedenleri buraya yakın bir yerde gömülüdür. ” “Lemurya” sözcüğünün Hawaiili bir spiritüel öğretmen tarafından kullanıldığını ilk kez işitiyordum! Kryon’a ve diğer spiritüel tarihçilere göre, Lemurya insanlığın ilk büyük uygarlığıydı. Bu uygarlık, esasen dünyanın geriye kalanından tecrit olduğu için, binlerce yıl sürmüştü. Lemurya, dünya üzerindeki en büyük dağın üzerinde ve çevresinde yer alıyordu; bu büyüklük, dağın yer üzerindeki yüksekliğinden değil, okyanus tabanında bulunan en alt kısmından en üste kadar olan yüksekliğinden kaynaklanır. Bu Hawaii’dir. O, halen Pasifik Okyanusu’nun dibinde yer alan, ancak birçok zirvesi denizin üstünde bulunan ve Hawaii Adaları olarak bilinen tek bir dağdır. Kryon bize bunu söylemişti, ama bunun aynı zamanda Polinezya bilgisi olduğunu bilmiyordum.

Makua’nın, yerli tarihi bizim metafiziğimiz ile birleştirebilecek başka ne anlatabileceğini çok. merak ettim. Bu yüzden, uygun bir anını bulduğumda ona önemli bir soru sordum: “Üstat, Polinezya’nın ‘Adem ve Havva’ öyküsü nedir? Bir başka deyişle, insanlık nasıl başlamıştır?” Makua’nın yanıtı beni adeta yere sermişti ve onu düşünmek bugün bile beni ürpertmektedir. Makua, ayağa kalkıp gökyüzüne baktı. Orada olduğunu bildiği şeyi bulunca, eliyle yedi kız kardeş takımyıldızını işaret etti. “Kanolar oradan geldi!” dedi. Makua, Pleiades’i işaret ediyordu.

En eski zamandan beri öğretilen kadim Hawaii tarihi, Kryon’un bana anlattığı aynı inanılmaz dünya-dışı varlıklar öyküsünü içeriyor olabilir miydi? Bu beni çok sarsmıştı, çünkü burada kişisel olarak, Kryon’un Pleiadesliler hakkında söylediklerinin doğru olduğunu gösteren bir kanıt bulmuştum. Pleiadesliler spiritüel DNA değişimimizin üstatlarıydı ve bu, belki bir gün onlarla karşılaşacağımız anlamına geliyordu.

Yakın dostum Woody Vaspra ve partneri Catie, çok çalışarak, bu dünya için bir yerli bilgelik kurulu oluşturulmasını sağlamışlardır. Woody, bugün bu Dünya Büyükler Kurulu’nda başkan ve irtibat görevlisi olarak yer almaktadır. Hawaii’de Woody’yi, Kapuna (büyük) olarak adlandırırlar.

Onunla bir sohbetimde, Hawaii yerlilerinin Pleiades öyküsünün önemini fark ettim, çünkü Woody bana Hawaiililer’ in Pleiadesliler için kullandıkları bir ismin bile bulunduğunu söylemişti: Makali’i. Hatta, Yedi Kız Kardeş’in direkt olarak Hawaii’nin üzerinde bulunduğu Ekim ve Kasım aylarında kutsal bir tören günü vardı. Tüm bu bilgiyi Makua’nın ölümünden sonra almıştım. Hawaiili büyük bağlantımı yitirdiğimi düşünmüştüm, ama Woody onu yeniden canlandırmıştı!

Kasım 1998’de, Kryon, yüz bin yıl önceden başlayarak yaklaşık elli bin yıl önceye dek birçok İnsan türünün yavaş yavaş yok olduğunu söyledi. Bir İnsan türünün DNA’sı Pleiadesliler tarafından değiştirilmiş ve bu tür yavaş yavaş diğer türlerin yerini almıştı. Bu, zekâdan ya da artan kavrayıştan ötürü olabilir. Bu, o türün hayatta kalma konusunda daha iyi olmasından ötürü de olabilir. Bunu bilmiyorum ve bu konu bana hiç açıklanmadı. Ama bu dünyada tek bir İnsan türünün kalmış olduğuyla ilgili bilgi, medyumik olarak alınmış bir bilgi olarak kaldı -ta ki 1999’da Scientific American adlı ünlü bilim dergisinin kapağında aynı senaryo görülene dek...

Ben bu kapağı gördüğümde bir havaalanında bulunuyordum. Neredeyse yere düşecektim! Orada, Scientific American’ ın kapağında iki İnsan türünün resimleri yer alıyor, onların arasında da dergideki makalenin başlığı görülüyordu: “Biz yalnız değildik. Bizim türümüzün en az on beş kuzeni vardı. Geriye sadece biz kaldık. Neden?” (Scientific American, Ocak 2000) Bunu daha önce de sunmuş (Altıncı Kitap, s. 367) ve derginin kapağının bir fotoğrafını yayınlamıştım.

İşte, hiç kimsenin üzerinde düşünmediği bir şey şimdi açıkça sorgulanıyordu. Dergide yer alan makale Kryon’un bize sunduğu aynı öyküyü anlatıyordu. Öyle görünüyor ki, biz türümüzün büyük bir çeşitliliğine sahip olma konusunda, tüm diğer hayvanlar gibi, iyi bir başlangıç yapmıştık. Dergiye göre, geçmişte kuyruklu ve kuyruksuz, v.s. İnsan türleri vardı. Ama yaklaşık yüz bin yıl önce bir şey vuku bulmuş ve tüm diğer türler yok olmaya başlayarak, geriye sadece bugünkü türü, yani bizi bırakmışlardı.

Bu, “eşzamanlılığın bir araya gelişi”dir. Bir başka deyişle, birçok şey, şimdi bana Kryon’un öyküsünün doğru olduğunu gösterecek şekilde bir araya gelmişti. Ben, bilimin, bir gün çok uzun boylu bir varlık bir uzay gemisinden çıkıp da bize aynı öyküyü anlatana kadar Pleiades öyküsünü kabul etmesini beklemiyorum. O zaman bile birçok bilimci buna inanmayacaktır.

Eşzamanlılık sürüyordu. Bundan sonra yer alan şey, başıma gelen -ve tüm bu Pleiades konusu üzerindeki bir tür noktalama işareti olan- bir şeyden ötürü bu kitap için en son yazılan şey oldu. Ben bir keşifte bulunduğumda çok şaşırmıştım; bu belki birçok kişinin bildiği bir şeydi, ama onun bana Avustralya kıtasının ortasındaki kutsal bir yerde, bir kanıt olarak belirli bir biçimde sunulması gerekiyordu.

Fırsat bulduğumda Dünya’nın özel yerlerini ziyaret etmeyi severim. Kryon çalışmasının ilk günlerinde Avustralya’ ya üç kere gittim, ama onun güzel kentlerinde birkaç yerden daha fazla bir şey görmedim. Yeni Zelanda’da bile, orada olanı, yani dünyanın en güzel manzaralarından birini fazla göremedim. Ancak, daha sonraki yolculuklarımda oralarda kalıp dünyanın harika yerlerinden bazılarını görebildim. Burada, seminer verdiğim kentlerden değil, o kentlere yakın olan olağandışı yerlerden söz ediyorum.

Mart 2010’da, Avustralya’ya yapacağım beşinci ziyareti plânlarken, en sonunda Ayers Kayası (Ayers Rock)) denen harikayı görmek istedim. Bu, Avustralya kıtasının ortasında yükselen ve kutsal kabul edilen, parlak turuncu renkli dev bir kayadır. Bu dağımsı şeklin çevresinde, Sedona, Arizona’da görülen aynı kızıl kayalar ve topraklar yer almaktadır ve bu 335 metre yüksekliğindeki tek parça kayanın zarafetle oyulmuş kumtaşından oluşuyor olması onu jeolojik bir acayiplik yapmaktadır. Harika turuncu renginden ötürü o ayrıca bir fotoğrafçının hayalini oluşturur ve belgesel filmlerle ve fotoğraflarla tüm dünyada sergilenmiştir. O ayrıca Avustralya’nın bir tür göbeğidir, kendine ait hiçbir kaynağa sahip olmayan bir yerdeki enerjisel bir merkezdir. Her şey oraya kıyı bölgelerinden getirilmek zorundadır.

Diğer nitelikler, bunun Avustralya’nın çalılık iç kısmının (sık sık kırk sekiz dereceye yükselen) en sıcak bölgelerinden biri olması, bana göre dev böceklerle ve hiçbir yerde görmediğim kadar çok sinekle dolu olmasıydı. Karıncalar her yerdeydi ve bazıları çok büyüktü, bu yüzden nerede durduğunuza dikkat etmek zorundaydınız, çünkü onlar hızla bacağınıza tırmanıyordu. Termit tepecikleri de çoktu; bize ayrıca, o bölgede dünyanın diğer yerlerindekinden daha vahşi olan tek-hörgüçlü develerin bulunduğu söylendi. Ancak, tüm bunlara rağmen, o kalacak iyi otellerin, yüzme havuzlarının ve kapalı alanlarda güçlü klimaların bulunduğu popüler bir yerdi. Patikalar net bir biçimde işaretlenmişti, yollar iyiydi ve turistlere her konuda yardım sunulmaktaydı.

Bu günlerde daha çok Uluru kasabası olarak tanınan bu bölgeyi devlet 80’li yılların sonunda yerli halka geri vermişti ve orada Aborijinler ile turizmi yönetenler arasında bir tür “alış-veriş” vardı. Ayers Kayası’nın kutsallığı bazı yerlerde tam olarak onurlandırılıyor, ama diğer yerlerde çiğneniyordu.

Ayers Kayası’nın çevresindeki birçok yer yerli büyükler için çok kutsal olduğundan, turistler oralara giremiyorlar ve belirli bölgelerde fotoğraf çekilemiyor. Helikopter gezintilerine sadece (ışık nedeniyle) sabahın erken saatlerinde bu kayanın genel bir görüntüsünü görebilecek kadar izin veriliyor ve öğleden sonra (onun fotoğrafını çekmek isteyenlere karşı, kayanın kutsallığına bir tür taviz olarak) bu geziler yasaklanıyor. Kadın pilotların belirli bölgelerin üzerinde uçmamalarıyla ilgili kurallar bile var (burada da yine, yerli kabilelerin -bu bölgeyi yöneten ve kendi kültürleri içinde erkeklerin ve kadınların rolleri konusunda hassas olan- büyüklerinin isteğine uyuluyor).

Ancak, yerli büyükleri üzen bir şeye, turistlerin bu kutsal kayaya tırmanmalarına hâlâ izin veriliyor. Bu bölgeyi büyükler yönetiyor ve sürekli olarak kendi nedenleriyle tırmanış yolunu kapatıyorlar, ama tırmanışçılar ısrar ediyorlar. Belki zamanla bu durum değişecek ve tırmanmaktan zevk alanlar bu kaya yerine, ona birkaç mil uzaklıkta bulunan benzer kayalara tırmanacaklar.

Böylece Mart 2010’da biz eklektik bir grup olarak sineklere, karıncalara ve kızgın güneşe göğüs germek üzere orada bulunuyorduk. Benim yanımda (içlerinden biri bir doğal park bekçisi olan) Kryon hayranı birkaç AvustralyalI ve (Güney Amerikalı koordinatörüm) Jorge Bianchi vardı. Sidney’den üç saatlik bir uçuşla buraya indiğimizde harika bir havayla karşılaşmıştık. Hava sıcak değildi, yağmur yağıyordu ve her taraf yeşildi. Ancak, sinekler hâlâ oradaydı.

Otelin kayıt bölümüne doğru yürürken, dev bir çıyanın lobinin ortasından rahatça sürünerek mutfak bölümüne gittiğini gördük. Görünüşe göre kimse onu umursamıyordu ve bu, burada böceklerin kral olduklarının ve bizim sadece onların nüfuz bölgesini ziyaret etmekte olduğumuzun ilk göstergesiydi. Düzinelerce pervane ve çekirge çevreye yayılmış, havuza bakan konuk koltuklarının ve masalarının üzerinde oturuyordu. Eğer onları kovup o koltuklardan birine oturursanız, bu kez de gelip kucağınıza oturuyorlardı. Sanırım, Dünya üzerinde bu tür birçok yer vardır, ama ben onlardan uzak durmaya çalışırım. Bir otel sınıflandırmasındaki ikinci yıldızın böceksiz bir ortamı temsil etmesi gerekir... birisi bana bunu söylemişti. Birinci yıldızın ne için olduğunu bilmiyorum, belki de o orada gerçekten bir binanın bulunduğunu göstermektedir.

Bizim birinci ve en önemli gezimiz yerli bölgesine, onların müzelerine ve dükkânlarına yaptığımız ziyaret ve bu arada kültürel merkezlerinin yöneticisi olan bir büyüğün rehberlik yaptığı bir turdu. Bu büyüğün ismi Sammy idi. Sammy İngilizce anlıyor ve bozuk da olsa konuşuyordu, ama genç bir Aborijin çevirmen kullanıyor ve Ayers Kayası’nın belirli bir bölümünün çevresindeki bu turu kendi yerli dilinde sunmak istiyordu. Sammy bu bölgedeki kendi uzun ailevi geçmişinin, bazıları 1800’lere dayanan öyküleriyle doluydu. Bazıları neşeli, bazıları acıklı olan bu öykülerin birçoğu nefes kesiciydi.

Bu arada sineklerle ilgili komik bir durum yaşıyorduk. Onlar amansızdı. Eğer yüzünüzü kapatan bir ağ yoksa, onlar bunu biliyor ve onlara kaç kere vurmuş olursanız olun, daha fazla eğlenmek için akrabalarıyla birlikte geliyordu. Fakat Sammy’nin çevresinde hiç sinek yoktu! Gelin de bunun nedenini anlayın! Onların AvustralyalI park bekçisi dostumuzu da rahat bıraktıklarını gördüm! Belki benim bağırarak, büyük el hareketleri yaparak ve onlardan kaçarak çevrede koşturmam aslında onları bana çekiyordu. Çevreme toplaşan tüm sineklerin içinde birini yemeyi başardım, ama ne yazık ki bunu akşam dışarıda verilen resmi bir yemekte, beyaz masa örtüleri, gurme yemeği ve şık giyinmiş insanlar arasında yaptım. Suyumu içerken, son anda bardağın içindeki sineği fark edip hemen onu, “ağzımdan bu canlı dev sineği çıkardım” dercesine masa örtüsüne tükürdüm. Sonra hemen ayağa kalktım ve sandalyeme takılıp üzerimdeki beyaz pantolonla kızıl toprak zemine yuvarlandım. Grubumdaki birçok kişi bunun o akşamın en ilgi çekici olayı olduğunu düşündü...

Ertesi gün kültür merkezinin çevresinde başımda sineklikli şapkayla dolaşarak bu bölgenin tarihini okuyor ve bu kayanın yaratılışıyla ilgili mitolojiyi öğreniyordum ki AvustralyalI park bekçisi Monica bana işaret ederek bir sanat galerisine gitmemi istedi. Monica, orada beni çok etkileyecek olan bir şeyi keşfetmişti. Bu galeride yerli sanat eserleri sergileniyordu ve hepsi tek bir konuyla ilgiliydi. İlk başta dikkatimi çeken bir şey olmadı... ta ki resimlerin hepsinin neyle ilgili olduğunu okumaya başlayana dek. Tüm galeri, Aborijinler’in yaratılış öyküsünün ve onların buraya nasıl geldiklerinin açıklamasına adanmıştı. Orada, karşımda, Yedi Kız Kardeş’in ve onların bu yerlilerin insanlığının yaratılmasında oynadıkları rolün öyküsünü gösteren resimler duruyordu! Resimler, bu dünya-dışı varlıkların nasıl gelip bu kabileyle birlikte olduklarını ve sonra “göklere doğru uçup gittiklerini” mecazi olarak ifade ediyordu. Neredeyse yere düşecektim. Bir yere oturdum ve gördüklerimi içime sindirmeye çalıştım. Evet, bu galerideki her resim yedi mitolojik sembolü ve Makua’nın bana Kuzey Pasifik’te anlattığı aynı yaratılış öyküsünü gösteriyordu.

Sonra galerinin satış bölümünün tezgahtarı olan genç kabile üyesiyle konuştum ve o bana bildiği kadarıyla tüm kabilesel öyküyü anlattı. Gerçekten de o resimlerdekiler Pleiadesliler idi. Bu genç yerli bana, aynı öykünün Yunanlılar’da, Afrikalılar’da ve hatta bazı kuzey Avrupalılar’da bulunduğunu anlatan bir kitabı okuduğunu da söyledi. 2012 yılının hayaletinin ufukta kocaman belirmesiyle birlikte, biz şimdi Mayalar’ın bile aynı öyküye sahip olduklarını öğreniyoruz! Meksika’da Tikal antik sitesinde yer alan yedi tapınak, Yedi Kız Kardeş enerjisini temsil eder. Burada ben Avustralya’nın ortasında, (onların kayıtlarına göre) on binlerce yıldır orada bulunan Aborijin kabilelerini onurlandıran bir kültür merkezinde, tüm insanlık için Pleiadesliler’in yaratımını gösteren resimlerin karşısındaydım.

Bu kabilenin ilk büyüklerinin bazı isimleri vardır; bu isimler o kadar kutsaldır ki yüksek sesle söylenemez, hatta kabile üyeleri tarafından bilinmezler. Bu büyükler ilk Pleiadesli öğretmenler olabilir mi? Bu benim varsayımım ve belki ben Uluru’da vuku bulmuş olanları romantikleştiriyorum. Ama birçok Aborijin, Uluru’nun onların kıtasal Aborijinal uygarlıklarının başlangıcı olduğunu ve oradan yayılarak kıtanın geriye kalanını keşfettiklerini kabul ve tasdik ediyor.

Dünyanın her yanındaki bu kadar çok yerli halk neden aynı öyküye sahiptir? Onlar birbirleriyle hiç karşılaşmadılar, iletişim kurma olanakları da yoktu, ancak yedi kız kardeş yıldız sistemiyle ve yaratılışın nasıl başladığıyla ilgili benzer mitolojiye sahiptiler. Tüm bu mitoloji, gelişmekte olan mağara insanları ya da vahşi insanlar ile değil, tam olarak gelişmiş ve bilinçli olan insanlarla başlar. Tüm yaratılış öyküleri, hatta Cennet Bahçesindeki öykü bile böyledir. Bu öykü, farkında olmayan ve sonra farkına varan İnsanlarla başlar.

Birkaç gün sonra Kryon, Yeni Zelanda’nın Auckland kentinde kalabalık bir dinleyici grubunun karşısında çok derin bir mesaj verdi. Yaratılışın Yedi Kız Kardeş’inden ve Lemurya’nın nasıl bu dünyanın en eski, en uzun ömürlü ve en uyumlu tek uygarlığı olmak üzere Hawaii’de yaratıldığından söz etti. Bilimsel bir kanıtı olmayan, ama en sonunda açığa çıkarılacak olan o korkunç zamanlardan söz etti. Sular yükselmeye başladığında, Hawaiili Lemuryalılar’ın birçoğunun teknelerine binerek denize açıldığını ve akıntıları takip ederek direkt olarak Yeni Zelanda’ya ulaştığını söyledi. Avustralya ve Aborijinler çok daha yakın olduğu halde, akıntıların Yeni Zelanda’ya kolay bir erişimi sağladığını, böylece Hawaiili Lemuryalılar’ın bu Güney Pasifik ulusunun yerlileri olarak Yeni Zelanda’nın Maori halkını oluşturduklarını belirtti.

Kryon sözlerine devam ederek, Yeni Zelanda’nın yerlilerinin Aborijinal değil, Polinezyalı olduklarını ve Avustralya’da zamanla gelişmiş yedi yüzü aşkın kabilesel dilin bulunmasına karşın, Yeni Zelanda’daki Maori kabilelerinin bu derecede yayılmadıklarını ve bugüne dek bu yerli halkın bilgeliği ve uyumlu doğası ile tanındığını söyledi. Biz ayrıca onların dilinin Hawaii diline çok yakın olduğunu da biliyoruz!

Bu, ezoterik olanlar için bir anlam ifade etmeye başlar. Bunu gören akademisyenler için ise, bu hâlâ, rastlantısal ve “kadim uygarlıkların zaman içinde yıldızlar ve takımyıldızlar ile yapma eğiliminde olmuş oldukları şeyin bir parçası” olarak kalır. Ben bundaki mantığı ve böylesine çılgın bir önermeden uzak kalmak isteyen bilimcileri gayet iyi anlıyorum. Yine de, bana göre, bilim için bile gelecekte bu konuda keşfedilecek bir şey vardır. Çoğu bilimci size, çok fazla rastlantının en sonunda araştırma ve incelemeyi gerektireceğini söyleyecektir.

Tüm bunlara bir ünlem işareti koymak için, seminer katılımcılarından bir kadın celsenin sonunda yanıma geldi. Maori halkından biri gibi görünüyordu. Beni bir kenara çekti ve Maoriler’in çok benzer bir yaratılış öyküsüne sahip olduklarını, ancak bu öykünün ana/baba gökyüzü ve onların altı çocuğu isimleriyle perdelenmiş olduğunu anlattı. Onların Pleiadesliler’e verdikleri isim, Hawaii yerlilerinin verdikleri Makal’i ismine benziyordu: Matariki. Maoriler, bu isimler (ana/baba gökyüzü ve onların altı çocuğu) çevresinde, bugüne dek süren bir Yeni Yıl hasat festivali yaratmışlardı. Burada da Hawaiililer, Aborijinler ve Mayalar’ınkine benzeyen bir senaryo -bir Yedi Kız Kardeş yaratılış öyküsü- görüyordum. Şaşırmamıştım, ama sanki Kryon bana, “İşte bu yine senin bizzat işitmen içindir” diyormuş gibi, onaylanışın ürpertisini hissettim.

DNA’nın çeşitli tabakalarının (enerjilerinin) öğretisi içinde, “Lemuryan” tabakaları da göreceksiniz. O zaman onların orada bulunma nedeninin geçmişini öğreneceksiniz, çünkü onlar gökyüzünde gördüğümüz bir başka yıldız sisteminden gelen kardeşlerimiz tarafından özellikle bizim spiritüel soyumuz için oraya yerleştirilmiş olan tabakalardır.

Bu, amaçlı olarak, uygun bir biçimde ve herkesin tam onayıyla yapılmıştı. Biz bu dünyayı başlangıcından itibaren plânlamış olanlarız ve yine biz, çok uzun bir zaman önce, Yedi Kız Kardeş denen bir yıldız sistemindeki bizimkine benzer bir başka “dünya”da yaşamış olabiliriz.





5 – ÖĞRETİ BAŞLIYOR


Lee Carroll





Yazan: Lee Carroll

DNA Tabakaları: Kryon, bu öğretisinin başlangıcından itibaren, DNA’yı lineerleştirmememiz konusunda bizi defalarca uyardı. Biz “tabakalar”dan söz ediyoruz, ancak bu da lineer bir sözcüktür. O, bir tabakanın diğerinin üzerinde yer aldığı çok-katlı bir pastanın görüntüsünü anımsatır.

Çok-boyutluluk ya da lineerlik gibi kavramlara aşina olmayanlar için kısa bir açıklama yapayım. Lineer (çizgisel, doğrusal) bir şey, basamak basamak yükselen bir merdiven gibidir. Lineerlikte bir şeyden sonra başka bir şey gelir. Zaman lineerdir, çünkü o saniyelerin basamak basamak yükselerek dakikalara ve saatlere dönüşmesidir. Zaman düz bir çizgide ilerler görünür. Sayı saymak da lineerdir, çünkü bir sayı bir öncekinden ya da bir sonrakinden daha yüksek veya daha düşüktür. Matematik lineerdir, çünkü o lineer bir sistemden mantık formülleri çıkarır. Böylece, “lineer olmak” aslında bizim 3B’de- ki normal halimizdir ve alıştığımız şeydir.

Biz lineer-olmayan şeylere giriştiğimizde pek başarılı olmayız, çünkü onların hiç mantığı yokmuş gibi görünür. Siz birbirinden daha yüksek ve daha düşük sayıların bulunmadığı bir dünyayı düşünebilir misiniz? Saatsiz bir varoluşa ne dersiniz? Lineer-olmayan bir dünyada, bildiğimiz şekliyle zaman yoktur. Orada sadece “şimdi” vardır. Eğer akıl sağlığınız için tüm bunları lineerleştirmeniz gerekiyorsa, zamanı düz bir çizgi olarak değil, bir daire olarak düşünün. Sayıları, bir sayfa üzerinde art arda değil, hepsi bir kavanozun içinde karışık olarak düşünün. Bir asansöre bindiğinizde, onun yukarı çıkmak ya da aşağı inmek yerine, hiç hareket etmeden bir yerlere “gittiği”ni düşünün!

Eğer zaman bir daire halindeyse, o halde onun bir başlangıcı ve sonu yoktur. Bizim “sonsuz” bir varoluşu, bir ruh olarak “öte âlem”e gitmeyi ve ebediyen orada kalmayı kabullenmekte hiç zorlanmamamız, ama birisi tüm varoluşun bir başlangıcının da olmadığını ileri sürdüğünde bunu kavrayamamamız ilginç değil midir? “Bir başlangıç yok mu? Her şeyin bir başlangıcı vardır! Sen ne demek istiyorsun?”

Böylece, lineer zihin kesin bir biçimde 3B eğilimlidir. Onun “buradan ebediyete” gitmekle ilgili bir sıkıntısı yoktur, ama öbür yönde, yani geçmişte ebediyen var olmuş olmayı kabul edemez. Kryon, bizim lineer zaman yolunda her iki yönde de ebedi olduğumuzu, her zaman böyle olmuş ve her zaman böyle olacak olduğumuzu söyler.

İstatistiklere göre, insanlığın %85’inden daha fazlası bir tür inanç sistemine sahiptir ve hemen hepsi ölümden sonraki yaşama inanır. Ancak, sadece küçük bir yüzde doğumdan önceki yaşama da inanmaktadır! Buradaki eğilimi görüyor musunuz? Her nasılsa, siz doğduğunuzda, ruhunuz da daha önce hiç var olmamış, hiçlikten gelmiş gibi belirir. Bu bana “spiritüel mantıksızlığı” haykırır, ama o bu dünyadaki büyük spiritüel sistemlerin (dinlerin) çoğunda hüküm süren eğilimdir.

Tanrı’nın çalışma tarzı bizim realite olarak anladığımız, beklediğimiz ya da düşündüğümüz şeyin alanının dışında olabilir mi? Ölümden sonraki yaşam (ahret, öbür dünya) sözcüğünün sözlükte bulunup da, doğumdan önceki yaşam sözcüğünün bulunmaması ilginç değil midir? Biz 3B’ye sağlam bir biçimde yerleşmiş olduğumuzdan, bu (geçmişe doğru da sonsuz olmak) bizim düşünüşümüzün bir parçası değildir. Biz, çok-boyutlu bir halin bizim için değil, teorisyenler için olduğunu düşünürüz. Bildiğim ve incelemiş olduğum şeylere dayanarak, bütün kuantum konusunda neyin “gerçek” neyin “gerçek olmadığı” ile ilgili kökten bir uyanış yaşayacağımızı düşünüyorum ve bu benim yaşam dilimim içinde bile keşfedilebilir. Astronomlar, görmekte oldukları ve sadece çok-boyutlu bir realite ile açıklanabilecek en son şeyleri tartışıyorlar. Bizim kuantum realitenin fazlasıyla bir parçası olduğumuza, ama onun içinde bir tür 3B akvaryumunda bulunduğumuza inanıyorum. Ama kendimizden o kadar hoşnuduz ki akvaryumumuzun nasıl çalıştığını bilir gibi görünüyoruz ve herkese, tüm evrenin de bir akvaryum olduğunu ve bizimki gibi çalıştığını söylüyoruz. Biz o zaman “akvaryum bilimi”ne ve bir “akvaryum Tanrısı ”na sahip oluyoruz.

DNA boyutlar-arasıdır; boyutlar-arası sözcüğü yerine, çok-boyutlu sözcüğünü de kullanabiliriz. Bu, DNA’yı ayırmamamız, bir bütün olarak görüp incelememiz gerektiği anlamına gelir. Ancak, biz onu ayıracak ve ayırdıklarımızı TABAKALAR olarak isimlendireceğiz. ON İKİ TABAKA vardır. “Kryon bunu yapmamamızı rica ettiği halde bunu neden yapıyoruz?” diye sorabilirsiniz. Kryon, bizden onları tabakalar olarak isimlendirmememizi istemiyor. O bizden, tabaka sözcüğünü kullansak da (çünkü biz 3B halimizde var olmak ve DNA’yı bu hal içinde incelemek zorundayız), onların tabakalar olmadığını anlamamızı istiyor. Bu yüzden, tüm bu kitap boyunca bu inceleme hakkında düşünürken, “tabakalar” yerine “enerjileri” düşünün. Bu sizin, “Bu tabakadan sonra hangi tabaka geliyor?” veya “Eğer onlar farklı bir şekilde kümelenirse ne olur?” gibi lineer sorular sormanızı önleyecektir. Bu sorular sorulamaz, çünkü DNA lineer değildir.

Ben genç bir erkek olarak okula giderken, bir arkadaşım otomobillerle çok ilgileniyordu. Sonra bir otomobil tamirciliği kursuna gitti ve bu işi sevdi. Bir gün, otomatik vites sisteminin karmaşıklığını bana anlattı. Sınıfa girdiklerinde, eğitimcinin yere bir otomatik vites kutusunu koymuş olduğunu görmüşlerdi. Sonra eğitimci bu vites sistemini parçalara ayırmaya başlamıştı. Bu işi sürdürürken, öğrencilere, bu makinenin “tutumu”nu anlamaya çalışmalarını söylemişti. Bir parçayı ayırmış ve öğrencilere şimdi vites sisteminin çalışmayacağını söylemişti. Vites sisteminin her parçaya ihtiyacı vardı. Sadece bu değil, parçaların ne yaptıkları, onların çevrelerindeki diğer parçaların ne yaptıklarına bağlıydı. Ve onlar ayrıyken hiçbiri çalışamazdı. Eğitmen, parçaları ayırarak yere sermeyi sürdürmüş ve öğrencilere, bir parçanın yanındaki parçayla ancak eğer bunun için gerekli vites hızları ve oranları, sıvı mekaniği v.s. varsa bağlantı kurduğunu söylemişti. Her parçanın daima lineer bir biçimde aynı şeyi yaptığı bir saatten farklı olarak, bir otomatik vites sistemindeki her parça bir durumla “bağlantılı” idi.

Eğitimci dersi bitirdiğinde, yerde yüzlerce parça varmış gibi görünüyordu. Bu orada eğitim amacıyla bulunan, çalışmayan bir vites kutusuydu, çünkü onun çalışması için gerekli sıvılar yoktu, ki bu tüm mekanizmanın çalışıp çalışmayacağını belirleyen bir başka karmaşıklıktı. Sonra eğitimci onlara gerçekten anlamalarını istediği bir şeyi söylemişti: “Parçaların sistem içinde neyi yapmalarının amaçlandığını bilmek için onları sistemin dışında incelemeniz gerekiyor. Ama çevrelerinde tüm diğerleri olmadan hiçbiri herhangi bir şey ‘yapmayacak’tır. Onlar bütün sistemin monte edilmiş, dengeli ve uyumlu olmasına bağımlıdır. ”

Biz de DNA’yı spiritüel olarak parçalara ayıracağız. Öyle olmadıkları halde, öğretinin amacı uğruna, tabakalar ya da enerjiler lineermişler gibi davranacağız. Bu tabakaları birer birer incelerken, onlar tek başlarına hiçbir şey yapmadıkları halde, “bir şey yapıyorlarmış” gibi davranacağız. Ve... öyle olmadıkları halde, hepimiz her birini “bütün” bir tabaka birimi olarak görme eğilimi göstereceğiz.

Sizin onların içinde bir gözde tabakanız olacak, ama bu bir önem taşımayacak. (Kryon, mesajlarından birinde bundan söz etse de) siz bir DNA tabakasını “aktifleştiremezsiniz.” Siz sadece, sınırları ya da hücresel yapısı olmayan bu “enerji gru- bu”na, bu kavrama “hitap edebilirsiniz” (onunla konuşabilirsiniz). Siz bir tabakanın diğerinden daha fazla enerjilenmesini, güçlenmesini (aktifleşmesini) spiritüel olarak bile isteyemezsiniz, çünkü bir İnsan kuantum aktifleşme kurallarını bilmez, o sadece yerdeki parçaları bilebilir. Göreceğiniz gibi, DNA zekidir ve sizin ihtiyacınız olan şeyi “bilir.”

Onu şu şekilde düşünün: Size bir domates çorbası sunulur. Çorbanın tadı çok güzeldir. Siz onu çok sever ve aşçıya, “Lütfen, bana bu çorbadaki çeşniyi göster” dersiniz. Gösteremez! O çeşni çorbayla bütünleşmiştir, o artık çorbadan çıkarılabilecek bir parça değildir. Siz tuzu, hatta domatesi çorbadan çıkaramazsınız! O bir çorba olarak iş görür ve şimdi bir “sistem”dir.

Ancak, DNA zeki bir çorbadır. Dolayısıyla, bizim orada bulunanı öğrenmemiz, ama Ruh’u şunu ya da bunu yapmaya yönlendirmeye çalışmamamız gerekir. Eğer bunu yapmaya çalışırsak hiçbir şey olmaz. Onun yerine, titreşimlerimizi yükseltmeye ya da daha çok-boyutlu olmaya niyet edebiliriz. DNA buna, kendi içindeki -onlara ihtiyacımızın olduğunu bildiği- çeşitli enerjileri aktifleştirerek (güçlendirerek) karşılık verir. Bu, hiç lineer olmayan, çok-boyutlu bir öneridir. Bu, DNA’ya nasıl yaklaşmamız gerektiğiyle ilgili bir gerçektir; ancak yine de, birçok kişi size şu ya da bu tabakayı aktifleştirdiğini söyleyecektir.

Bu tabakalar numaralandırılmıştır ve bu da lineer bir şeydir. Şu anda bu kitabı okuyan herkes her bir tabakanın ismini ve işlevini bilmek istemektedir. Bu hepimiz için çok lineer bir yaklaşımdır ve Kryon bunu bizim için yapmıştır. Ancak, çok geçmeden bunun o kadar apaçık olmadığını görmeye başlarsınız. Her bir tabakanın, birden on ikiye kadar, ardışık bir sayısı vardır. Sizin bir “tabaka” olarak düşündüğünüz şeyin sayısı orada diğer tabakaların sayılarıyla bir küme içinde duruyormuş gibi görünür, ama o hiç de bir küme içinde değildir. Aslında, sayılar sayısal etiketleri olan enerjiler haline gelir ve incelemekte olduğunuz tabaka/enerji ve onun diğerleriyle ilişkisi hakkında daha büyük bir öykü anlatmaya başlar.

Böylece, biz başlarken, tüm bu açıklamayı DNA’nın ezoterik olarak sergilenişi ve metafiziksel bir masaya parçalar halinde serilişi olarak düşünün. Onu, her bir bölümünü, her bir parçasını ve her bir bağlantı kablosunu incelediğiniz karmaşık bir motor olarak görün. Bu motor, o masanın üzerindeyken etiketlere, sayılara ve kullanım talimatlarına sahiptir. Ama kullanılırken, o tekrar, tüm parçaların birbirine karıştığı -hiçbir tabaka, hiçbir bölüm, hiçbir etiket içermeyen- bir sistem haline gelir.

Ancak, lineer bir İnsan, Birinci Tabakanın birinci ve Onikinci Tabakanın sonuncu olduğunu düşünme eğilimi gösterecektir. Oysa onlar öyle değildir. Onlar, masanın üzerinde bir daire içinde bulunur -bu da lineer zihni çok-boyutlu bir biçimde düşünmeye zorlamak için sunulan bir mecazdır. Ancak, eğer bu sayıları bir masanın üzerine bir daire içinde koymuşsanız, başlangıç noktasının nerede bulunduğunu görmenin zor olacağını fark edersiniz. Arka sayfada yer alan resme bir bakın. Orada başlangıç noktası o kadar da aşikâr değildir, öyle değil mi?





DNA’yı Aktifleştirme Meselesi



“DNA’nızın bölümlerini aktifleştirdiği” söylenen kaç işlemin, suyun, mantranın, müziğin, illüstrasyonun ve seminerin varlığından haberdar oldunuz? Bu zamana dek belki böyle yüzlerce uygulamayı işitmişsinizdir! Spiritüel partnerim Jan Tober’in de, DNA’yı aktifleştiren, derin ve bireysel niteliklere göre oluşturulan bir uygulaması var. İsminizin enerjisini ve diğer bilgileri kullanarak şarkı söyleyerek ve güzel kristal tasları çalarak, Jan, bireysel niteliklerinize göre bir CD üretiyor. Bu işitilmesi huşu verici bir şey, özellikle Jan’ın bu şekilde ürettiği şey sizin enerjiniz olduğunda. Öyleyse, gerçekten aktifleştirilen nedir? Yanıt, DNA’nız her neyi aktifleştirmek istiyorsa, o’dur. O işe yarar mı? Bu uygulamayı yaptırmış olanlara sorun. Evet, gerçekten bir şey olmaktadır. Peki, bu tümüyle ne anlama gelir?

Gerçek şu ki, bu aktifleştirme terimi birçok kişi için birçok şey ifade edebilir. Birincisi, DNA çok-boyutludur, bu yüzden DNA tabakaları, kimyanın olduğu gibi, bireysel nesneler olarak (kimyasal ya da fiziksel formda) mevcut değildirler. Ancak, Kryon bile, bu kitabın on-beşinci bölümünde yer alan canlı celsede, DNA’mızı bedenimizde daha iyi çalışacak şekilde birçok düzeyde aktifleştirmekten söz etmektedir.

Böylece, bu mesele, “içime yönelip yüz trilyon İkinci Tabakayı dürteceğim!” diye düşünmekten çok daha karmaşıktır. Bu, “Şu gökkuşağının içine girip, oradaki tüm mor rengi yakalayacağım” demeye benzer (bu da o canlı celseden alınmıştır). O böyle olmaz. Buradaki karmaşıklık, bizim bunun çok önemli olmadığını, çünkü DNA’nın, biz onu nasıl isimlendirirsek isimlendirelim, yaptığı şeyi yapacağını idrak etmememizden kaynaklanır. Böylece, o Kryon celsesinde, bu yeni enerjide birlikte aktifleşen bir grup tabakadan söz edilmektedir; kuantum düşünün. “Enerji” olarak düşünün. Bu kitapta DNA tabakalarının anlamlarını okuduktan sonra, bunun hiç de fiziksel tabakalarla ilgili olmadığını anlayabilirsiniz. Bu daha çok, bazı kavramlarla ve bizim o kavramları daha yüksek bir düzeye çıkarmaya niyet etmemizle, böylece DNA’nın üzerinde çalışacağı (aktifleştireceği) tabaka gruplarını ve enerjileri seçmesine izin vermemizle ilgilidir.

Gerçek şu ki, DNA’yı çeşitli biçimlerde “aktifleştirdiği” iddia edilen gerçekten iyi işlemler ve uygulamalar ortaya çıkmaktadır. Sonuçlar gerçekten kalıcıdır, böylece bu vakaların birçoğunda gerçekten güzel bir şey meydana gelmektedir. Ama Kryon, bir şifacının gerçekten yaptığı şeyin, “DNA’nın bedenle iletişim kurma randımanını artırmak” olduğunu söyler. Böylece, bir şifacının yapabileceği en iyi şey, o frekansla, o titreşimle ya da o çok-boyutlu bir halde her ne ise onunla çalışmaktır.

Bunu bir tavuk ve yumurta döngüsü olarak düşünün. DNA hücrelerde bulunmaktadır ve hücreler talimatları “dinlemektedir.” DNA, hücrelere yapacakları şeyi söylemesine yardımcı olması için İnsanın bilincini “dinlemektedir.” Böylece, DNA sürekli olarak tüm 3B beden için talimatlarla hücrelere “konuşmaktadır.” Öyleyse hangisi önce gelir, “dinlemek” mi, “konuşmak” mı? Çünkü mantık, eğer dinleyen kimse yoksa DNA’nın tüm gün boşuna konuşabileceğini söyleyebilir! Yanıt şu ki, İnsanın bilinci anahtardır ve o tüm DNA tabakalarını işlerini daha iyi yapmaları için harekete geçirir. Dolayısıyla, konuşma ve dinleme “çorba”da karışıp birleşmiştir. Ancak, eğer biz hücrelerimize hitap etmez, “konuşmazsak,” DNA’nın sadece dinleneceğini, bedenimizde otomatik şeyleri yapacağını anlıyor musunuz? Kryon’a göre, DNA daima dinlemektedir. Dolayısıyla, neye ihtiyacımızın olduğunu DNA’mıza bildirmek bizim işimizdir. İnsan bedenindeki değişimin anahtarı kimya değil, bilgidir.

Öyleyse hangi tabaktılar daha iyi çalışmaktadır? Yanıt, daha iyi çalışması gerekenlerdir. Siz diyebilirsiniz ki, “Evet, ama ben aslında ikinci Tabaka üzerinde çalışmak istiyorum!” Aslında, biz İkinci Tabakanın aktifleşmesi için niyet edebiliriz, ama hangi tabakaların aktifleşeceğine siz ya da bir şifacı değil, DNA karar verir. Bu, bazı bakımlardan bir tür saçmalıktır, çünkü onu nasıl adlandırdığınızın gerçekten önemi yoktur. DNA’nız ile herhangi bir şey yapmaya niyet etmeye başladığınızda, o her şeyi sizi için şekillendirir ve düzenler!

Ben, DNA’yı aktifleştirme konusunda çalışan hiçbir şifacıyı gücendirmek istemiyorum; çünkü bu çalışma yeni bir enerjideki yüksek bilinçli, harika bir şifa biçimidir. Ben sadece, “Onu saymaya, isimlendirmeye ya da etiketlemeye çalışmayın” diyorum, çünkü DNA kutsaldır ve çok-boyutlu bölümleri değiştirmek sizin elinizde değildir. Şifacı, İnsanın -DNA’nın gerekli olduğunu bildiği biçimlerde kendini aktifleştirmesini sağlamak için- kendi bilincini aktifleştirmesine yardımcı olur. Öyleyse, hangi tabakaların ve enerjilerin aktifleştirileceği bizim değil, DNA’nın işidir.

Sunulan niteliklerin çeşitliliği karmaşıklığı gösterebilir, ama Kryon hepsinin çalıştığını söyler! Bunun nedeni, bedenin ve DNA’nın sizin ne yapmakta ve ne düşünmekte olduğunuzu “bilme”ye ince-ayarlı olmasıdır. DNA binlerce yıldır orada oturmakta, bizim onunla çalışmamızı ve ona bilgi vermemizi beklemektedir. Şimdi bunu yapıyoruz ve yaptıklarımızın hepsi DNA’nın işlemden geçirilişiyle ilgili yeni paradigmayı besler. Biz birçok yiyecek türünden hoşlanırız ve bir kez mideye girdikten sonra besinlerin nasıl ayrıldıklarını umursamayız. Besinlerin hepsi en sonunda mideye iner ve onlarla ne yapacağına biz değil, midemiz karar verir. DNA da buna benzer, biz onun bunu yapmasına izin verme sürecini başlattığımızda, DNA buna ihtiyaç duyan enerjileri-tabakaları aktifleştirir!

Kryon’un 2010’da Colorado’da verdiği mesaj gerçekten bu konu hakkındadır ve çok bilgilendiricidir (on-beşinci bölüm). Sanırım, o bu aktifleştirme konusunda benim burada yapabileceğimden çok daha iyi bir özet vermektedir.



Numeroloji



Kryon, DNA ile ilgili açıklamalarında numerolojiyi kullanır ve o açıklanması zor olan bir kavramdır. Zordur, çünkü siz ya sayıların enerjiye sahip olduklarını anlayan birisinizdir ya da değilsinizdir. O belki de metafizikteki en ezoterik ve en eski prensiplerden biridir. Ama numerolojinin çevresinde, ona yeni anlamlar atfetmiş, kendi sistemlerini yaratmış ve onu tarihî olarak temsil ettiğinden çok farklı amaçlarla kullanmış olan bireylerden kaynaklanan bir sürü yanlış bilgi de vardır. Evet, numeroloji tarihteki en eski “bilimler”den biridir.

Burada konuya kısa bir ara verip bir şeyden söz etmek istiyorum. Ben bazı kişilere numerolojinin en eski bilimlerden biri olduğunu söylediğimde, onlar derler ki: “Ama Lee, unutma ki o paganizmin, putlara tapınmanın, kan dökmenin ve büyücülüğün olduğu bir tarihî dönemdi. ” Onlar, numerolojinin “bilim” olarak adlandırılmasına bile karşı çıkarlar. Savlarını şöyle sürdürürler: “Biz, Tanrı’nın nasıl çalıştığı konusunda eskisinden daha fazla bilgiye sahip olan modern spiritüelleriz (dindarlarız). Bize tektanrıcılık, birlik düşünüşü ve Tanrı’nın bizden ne istediğine modern bir bakış verilmiş durumda (bu, çoğunlukla, sizin tapınmanız gereken bir peygamberle ilişkilidir). Geriye doğru bakmak doğru değildir, çünkü o zamanlar insanlar vahşilerdi. ”

Bu sav gerçekten mantıklı ve anlamlı görünür. Ama siz, “Kadim halklar gerçekte neyi biliyorlardı?” diye sormaya başladığınızda, eskiden bildiğimiz ya da bize verilmiş olan her şeyi tamamen kaybetmiş ve her şeye yeni baştan başlamış olabileceğimiz şeklinde rahatsız edici bir hisse kapılabilirsiniz. Kadim halklar çok daha fazlasını bilirken, hatta, spiritüel enerjinin çok-boyutlu bir anlayışına sahipken, “modern dinimiz” Tanrı ile birlikte yürümeyi öğrenmeye çalışan bir bebeğin ilk adımları olabilir.

2012’de meydana geleceği söylenen Galaktik Hizalanma’nın incelemesi harika bir astronomi dersidir! O, Dünya’nın Samanyolu galaksimiz içindeki yirmi altı bin yıllık bir döngüsü (ekinoksların presesyonu) ile ilgilidir. Bu döngünün sonunda, 2012 yılında, Dünya’nın ekseninde yalpalaması, Güneş’i galaksinin merkezine doğru “karanlık bir yarık” gibi görünen galaktik ekvatorla aynı hizaya sokan bir algı yaratır. Bu görünüm ya da galaksinin ekvatoruyla bu hizalanma otuz altı yıl sürecek ve sonra döngü yeni baştan başlayacaktır. Bu temel astronomidir. İnsanı irkilten şey, hemen hemen tüm kadim halkların bunu, bunun zamanlamasını ve Dünya’nın eksenindeki yalpalamasını bilmeleridir! Mayalar, Aztekler, Toltekler, Çinliler, Mısırlılar, Druidler, Hawaiililer, Aborijinler, Maoriler ve Amerikan Yerlileri bunu biliyorlardı! Bunu biliyoruz, çünkü onların kadim yazılarının birçoğu bundan söz eder. Bu da onların Dünya’nın galaksi içindeki devinimini bildikleri anlamına gelir. Onlar, en azından, Dünya’nm yuvarlak olduğunu, Güneş’in çevresinde döndüğünü ve Güneş’in daha büyük bir yıldız grubunun (Samanyolu’nun) bir parçası olduğunu biliyor olmalıydılar. Onların galaksideki yirmi altı bin yıllık döngümüzü hesaplayabilmeleri için bu bilgi kesinlikle gerekliydi.

Tarih kitaplarımız, “modern İnsanlar”ın 1400’lerde ve 1500’lerde yeni bilimi keşfetmelerinden söz eder. Düşünüşte böylesine bir devrimin bir parçası olmak harika bir şey olmalıydı. O zamanki düşünüşe göre, Dünya düzdü ve Galile, Dünya’nın Güneş’in çevresinde döndüğünü yazdığı (ve Papa bundan hoşlanmadığı) için ev hapsinde bulunuyordu. Gemiciler, Dünya’nın kenarından aşağıya düşeceklerini bilerek uzun deniz yolculuklarına çıkmak için çok cesur olmalıydılar!

Bunun üzerinde düşünün, dostlarım. Dört bin yılı aşkın bir zaman önce yaşayan kadim halklar galaksinin devinimi hakkında bilgiye sahiptiler, ama dört bin yıl sonra insanlık Dünya’nın yuvarlak olup olmadığını tartışıyordu. Yol boyunca bir şeylerin kaybolmuş olabileceğini düşünmüyor musunuz? Kaybolmuştu! Ve eğer tarih bize bu konuda bir şeyler söylemeye çalışıyorsa, başka şeylerin de kaybolmuş olduğu aklınıza gelebilir. Ya Lemuryan kuantumluğumuzun tohumu, esası olan spiritualité, hatta Yaratıcı ile sezgisel ilişkimiz tamamen kaybolmuşsa? Biz kadim halkları daha çok inceledikçe, onların bizden çok daha fazla şey bildiklerini daha çok fark ediyoruz. Her yerli kültürün atalarına bu kadar çok saygı göstermesine hiç şaşırmamalı. Onlar çok şeyin kaybolmuş olduğunu biliyorlar.

Dolayısıyla, kadim halkların sistemlerinin ileri fikirleri kullanmış olması mümkündür ye numeroloji onlardan biriydi. Numeroloji gerçekten de çok-boyutlu bir sistemdir, çünkü o 3B’nin dışında olan ve bazen “modern düşünürler”i irkilten kavramlarla ilgilidir. Ben hâlâ “spiritüel cehalet çağında, gerçeğin kayıp olduğu bir çağda” bulunduğumuzu ve bir gün bunun “spiritüel karanlık çağlar” olarak adlandırılacağını iddia ediyorum. Tanrı’yı en çok kimin sevdiği, kimin doğru inanç sistemine sahip olduğu, kimin doğru peygambere sahip olduğu konusunda savaşların yapıldığı bu günlerde Tanrı’nın gerçeği İnsanın eğilimi içinde belirsizleşmiştir; hepsi, sanki Tanrı İnsana ait bir kutu içinde bulunuyormuş, 3B İnsanının düşük fikirlerine tutsakmış ve sadece bir grup İnsan -o belirli kutuya sahip olanlar- O’na erişebilirmiş gibi tekil bir eğilim içindedir. “Benim Tanrım tek doğru Tanrı’dır ve en çok beni sever ve sen bana inanmadığın için seni öldürmek zorunda kalacağım, çünkü Tanrı senin, senin gibi düşünerek yaşamanı istemiyor. ”

Tüm bu senaryo, her birimizi Kendi suretinde yaratmış olan ve bizim “içimizdeki peygamber” ile nasıl temas kurduğumuzu ya da Yüksek Benliği nasıl bulduğumuzu umursamayan, yüce ve sevgi dolu bir Tanrı fikrinden tamamen habersizdir. Bu fikre göre, her bir İnsanın kendi yolu, kendi ibadet biçimi ve realitesinin Tanrı olan yanını nasıl seveceğiyle ilgili kendi fikri vardır. Ve bu yaşam sona erip de biz geldiğimiz yere geri döndüğümüzde, o sevgi dolu Yaratıcı bizim oraya hangi renkte arabayla gittiğimizi (hangi inançtan olduğumuzu) umursamaz, hiçbir renge itiraz etmez (bu, Kryon’un birçok kez sunduğu bir mecazdır).

Bunun aksini düşünmek, tıpkı kadim Yunanlılar’ın mitolojik tanrılarıyla ilgili olarak yaptıkları gibi, Tanrı’yı 3B İnsanının -ödül ve ceza, intikam ve öfke, meleklerin savaşı gibi- fikirlerinin ve düşüncelerinin sınırlı alanına sokar. Eğer ben Tanrı’nın suretinde yaratılmışsam, o zaman ben kirli değil, öldüğümde “kulüp”e kabul edilmemi sağlayacak uygunlukla beni örtecek insan-yapımı bir doktrini kabul ederek tek “doğru merdiven”e tırmanmayla sınırlı değil, görkemli bir varlığım. Ben sadece yuvaya geri döneceğim, diğerleriyle birlikte aynı kutlama partisine katılacağım, bu dünyada ışığı tuttuğum için saygı ve teşekkürlerle karşılanacağım.

Numeroloji, eskinin çok-boyutlu bir sistemidir; o, halen gördüklerimizden çok daha ileri bir spiritüel düşünür grubu tarafından geliştirilmiş olan kavramsal bir enerji sistemidir. Bu kitapta sözünü edeceğim sistem, basit ve doğrudan kadim Tibet’ten çıkmış olan bir sistemdir.



Sayıların Çevresindeki Enerji



Önce, sayıların enerjisiyle ilgili basit bir açıklama yapmak istiyorum: Bir sayı kadar basit bir şey neden enerjiye sahiptir? Birçok durum için birçok neden vardır; örneğin, eğer dokuz sayısı bir sayfanın altında bulunuyorsa, bu, dokuz sözcüğünün tek başına bulunmasından çok farklıdır. Dokuz sayısı, dokuz sözcüğünün sahip olmadığı bir mesaja sahiptir. Dokuz sözcüğü kendi başına size bir şey söylemez, ama bir sayfanın altında bulunan dokuz sayısı size, onun dokuzuncu sayfa olduğunu ve ondan önce oluşturulmuş sekiz sayfanın daha bulunduğunu söyler. Dolayısıyla, o size bir mesaj verir.

Öyleyse, o enerjiye sahip midir? Evet! Peki, bir sayfanın altında değil de, tek başına duran bir sayı nedir? O sadece bir sayfa üzerindeki mürekkeptir, öyle değil mi? Ama bir sayfa üzerindeki mürekkep ayrıca kutsal metinler, aşk mektupları ve bizi değiştiren diğer birçok şey olabilir. Peki, bir sayı nedir? Şunu düşünün: Ya o sayı aslında tanıdığınız birinin ya da belki bir meleğin ismiyse? Bu, durumu değiştirir miydi? Size, sayıların enerjiye ve anlama sahip oluşunun nedenlerini verebilmek için yapabildiğim en iyi şey bu. Onlar bana göre “meleksi isimler”e sahiptir ve çoğu kez, hakkında her şeyi bildiğimizi düşündüğümüz durumlar için tamamen yeni yorumlar sunarlar. Onları, basitçe sayılar olarak sınırlanmış olan, kısaltılmış enerjisel mesajlar olarak düşünün.

Sayılar, kadim bir anlamlar sisteminin bir parçasıdır ve güzel bir biçimde birbirlerine uyarak farklı perspektifler verirler. Kadim zamanlarda, “hayvan kemiklerini yere saçarak” ya da “çay yapraklarını okuyarak” fala bakanlar aynı şeyi yapıyor, genellikle, belli bir şekilde duran kemiklerin puanlarını sayıyor ya da çay yapraklarını sayıyorlardı. Bu, büyük olasılıkla, tümüyle belli numerolojik kalıplar çevresinde merkezleniyordu.

Numerologlar, genellikle, bir durumla ilgili daha fazla bilgiyi “görme”nin bir yolu olarak, olaylar ya da isimler ile ilgili sayıları yorumlamaları için kullanılıyorlardı. Bazen onlar “bir ismin enerjisi”ni değiştirmekle görevlendiriliyorlardı. Bunun nasıl ve neden sonuç verdiğini açıklayacağım.

Ancak, önce “enerji” hakkında bir şey söylemek istiyorum, çünkü birçok kişi bana bu sözcük hakkında soru soruyor. Enerji ne anlama gelir? Metafizik alanında çalışanlar bu sözcüğü çok kullanırlar. Durumların, kişilerin, sistemlerin, v.s. çevresinde enerji vardır. O nedir? İşte, Charles Fillmore’un Metafizik Sözlüğü’nden bir tanımlama: Enerji: Zihne ait, içsel ya da esas güç; eylemde bulunma ya da bir etki üretme gücü.

Bizim bu terimi kullandığımız anlamıyla, enerji, herhangi bir şeyin çevresinde hissedebileceğimiz ya da algılayabileceğimiz bir şeydir. Bir durumun çevresindeki enerjide olduğu gibi, bunun fiziksel bir şey olması gerekmez. Bu dram, sevgi, keder, üzüntü ya da sevinç olabilir. Bu ironi, düş kırıklığı ya da kutlama olabilir. Orada enerji vardır! Buna inanmıyor musunuz? O zaman bir dahaki sefere bir filmi izlerken güldüğünüzde ya da ağladığınızda, orada size bunu yaptıran bir enerjinin bulunduğunu yadsıyın bakalım. Sonuçta bir film, sadece, hareket eden sesli bir görüntüdür. Ama durumsal yapı, neredeyse elle tutulur bir biçimde, insani durumların ve şefkatin çevresindeki harika enerjiyi canlandırmaktadır. Biz ona “ayarlan- mışız”dır ve ona göre tepki veririz.

Bir sinemada bir yabancının yanında otururken rahatsızlık duyarak kalkıp başka bir yere geçtiniz mi hiç? Orada ne olmuştur? Eğer isterseniz buna sezgi diyebilirsiniz, ama o kişi öfkeli, hasta, üzgün olabilir veya belki “enerjisi size doğru gelmemiş” olabilir. Çoğumuz her zaman enerjiyi hissederiz, ama onu bu isimle nitelendirmeyiz. Metafizik alanında çalışmayan çoğu kişi bu sözcüğü hiç kullanmaz bile. Bunun yerine, onlar, “O bana doğru gelmedi” ya da “içgüdüm bana şunu söyledi” derler. Onlar böylece size, enerji için kullandıkları kendi sözcüklerini aktarırlar.

Tamam, duygunun çevresindeki enerji aşikârdır, ama “nesnelerin çevresindeki enerji”ye ne diyeceksiniz? Bu, bu kitabı tesadüfen satın almış olanlara inanılmaz gelebilir. Bir nesne enerjiye sahip olabilir mi? Bir kristal enerjiye sahip midir? Elbette. Birçok kişi kristallerin enerjilerini elleriyle hissedebilir. Sevdiğiniz bir şeyin, örneğin annenizin, babanızın ya da çocuğunuzun fotoğrafı enerjiye sahip midir? Evet! Öyleyse olan şu ki, burada bir şeyler birleşerek bir enerji yaratmaktadır. Bazen bu, bir kristalde olduğu gibi, tümüyle o nesnenin içerdiği bir şeydir. Bazen de bu, bir fotoğraf gibi, sizin anılarınızla ve o fotoğrafın çevresindeki durumla ilgilidir. Ama her iki durumda da, bir nesnenin çevresinde, çok çeşitli niteliklerin yarattığı enerji vardır.

Bu, sayıların çevresindeki enerjiyle ilgili bir incelemedir ve bu, metafizikteki -astrolojiden, gezegenlerin devinimleriyle ilgili birçok yorum türünden bile daha çeşitli olan- en karmaşık şeyle ilgilidir.



Numerolojinin Formları



Yıllardır numerolojiyi kullanarak geçimlerini sağlayanlar belki bu açıklamaların basitliği karşısında öfkeye kapılabilirler. Bu yüzden, bu profesyonel numerologların bu incelemede gerçekte neyin anlatıldığını anlamaları için önce bir açıklamada bulunacağım.

Düzinelerce numeroloji türü vardır. Bu konuda bir şey bilmeyenler “Peki, hangisi doğru?” diye sorabilirler. Hepsi! Bu nasıl olabilir? Çünkü bu sistemlerin çeşitliliği, onların elde etmeye çalıştığı şeyi temsil eder. Eğer siz bir başka gezegenden gelip bizim binlerce yiyecek türüne sahip olduğumuzu görseniz, hangi türün doğru olduğunu sorar mıydınız? Bu sorunun yanıtı, “İnsan bedeninin ihtiyaç duyduğu yiyecek türü” olurdu. Aynı şey numerolojide de geçerlidir, çünkü farklı sistemler aslında, numeroloğun sistemde sizin için neyi “görmeye” çalıştığına bağlı olarak, daha iyi türde yanıtlar üretir.

Bu karmaşıklığı size kısaca göstermek istiyorum. (Uyarı: Bunu anlamak kolay değildir.) Sayıların enerjisi vardır, ama onların diğer sayılarla ilişkilerinin de enerjisi vardır. Bu yüzden, eğer bunu gerçekten doğru yapacaksanız, sayılar arasındaki ilişkilerin tümüyle neyle ilgili olduğunu da incelemeniz gerekir -sadece matematik değil, ama dokuzlar dairesi, Altın Oran, v.s. gibi enerji ilişkilerini de. Aşırı basit, lineer-temelli bir numeroloji vardır, ki o bu konuyu “etkisel sayıları” kullanan çok-boyutlu numerolojiye kadar incelemek için iyi bir başlangıçtır.

Lineer bir numerolojik sistemde bile, örneğin, eğer o bir iki ise, onun sadece bir iki’den daha farklı bir enerjiye sahip olduğu söylenebilir; çünkü o ayrıca (lineer sayımda) bir yanında bir’in, öbür yanında üç’ün etkisel enerjisine sahiptir. Böylece, diğer sayıların enerjisi iki’yi etkileyebilir ve iki, çevresindeki enerjiler tarafından biraz değiştirilir.

Durum şurada gerçekten karmaşıklaşır: Eğer iki bir formülde yer alıyorsa ya da bir hesaplamanın sonucunun veya ters bir sayı sisteminin veya bir başka sistemi temsil eden bir sayı dizisinin bir parçasıysa, o zaman iki’nin yanında yer alan sayılar lineer bir sayım sistemindekilerden farklı olacaktır. Bunu, az sonra kendi ismimle ilgili basit numerolojiyi yaparak göstereceğim.

Ama önce, birden dokuza kadar olan sayılara açık anlamlar atfedeceğiz. Bu anlamları “bu kitap için sayı anlamları” olarak adlandıralım, ki daha eski ya da daha yeni sistemlere sahip olanlarla başımız derde girmesin. Bu şu anlama gelir ki, bu nitelikler Kryon’un DNA tabakalarıyla ve onların birbirleriyle nasıl etkileştikleriyle ilgili olarak verdiği sayılara uygun olacaktır. Bu, benim size “tek tanımlar” olarak görmeniz gereken tanımlar verdiğim anlamına gelmez. Onlar sadece bu kitap için olan tanımlardır.

Bu konuda da Dr. Barbra Dillenger’den yardım almıştım, çünkü o yıllardır kendi çalışmasında numerolojik niteliklerle ilgileniyordu ve basit bir lineer sistem için bile çok damıtılmış ve doğru olan enerji tanımlarına erişmek için temel Tibet sistemlerini incelemişti. Böylece, bunlar Dr. Dillenger tarafından dikkatle araştırılmış olan ve gerçekten kadim olan tanımlardır. Bunlar, ayrıca, Kryon’un bu inceleme için kullandığı tanımlardır ve ben bunun bir rastlantı olduğunu düşünmüyorum. Burada eşzamanlılığın olduğuna inanıyorum ve bu sistem DNA tabakalarının çevresinde hangi enerjilerin bulunduğunu size daha iyi tanımlamama yardımcı oluyor. Böylece, bunlar numerolojiye aşina olmayanlara yardımcı olacak basit enerji tanımlarıdır.

Dr. Dillenger, profesyonel numeroloji çalışmasında çok daha karmaşık bir ilişkisel akış sistemini kullanmaktadır. Bu, kendisinin Tibet sistemiyle ilgili incelemelerinden kaynaklanan, kuantuma-dayalı numerolojidir ve o bu kitapta kullandığımız basit lineer sistem değildir. Ama Dr. Dillenger bu esasları ve bu açıklamayı sağlamıştır; böylece biz bu konuyu, onun hakkında hiçbir fikri olmayanlara, en azından doğru olarak sunabileceğiz.

Karşı sayfada, bu kitap için tek-haneli lineer numerolojinin basit anlamları yer almaktadır. Eğer burada öğrettiğim şeyi gerçekten anlarsanız, iyi ya da kötü sayıların olmadığını anlayacaksınız. Onlar sadece sizin durumunuz ve kendi yolunuz ile ilişkilidirler. Her biri, içinde sunulduğu duruma bağlı olarak, harika ya da zorlayıcı olabilir. Bu size tüm bunların ne kadar karmaşık ve çok-boyutlu olduğunu söylemelidir. Kryon onları kuantum bir biçimde kullanır, ki bu basitçe, onların hepsinin kendi potansiyellerine karşı duyarlı olduğu anlamına gelir. Ama temel anlamları şunlardır:

Bir (1): Yeni Başlangıçlar

“Kendiniz” ile ilgili bir sayı. Bazıları onu bir birlik sayısı olarak da görürler.

İki (2): Bu Dualite Sayısıdır

Tanrısal Olan’a karşı İnsan - Kutupluluk.

Üç (3): Bu Bir Katalizör Sayıdır

Yaratıcı - Ayrıca sevinç ve içsel çocuk enerjisi - güçlü!

Dört (4): Dünya (Tabiat) Ana Enerjisi

Fiziksel dünya - Yapı anlayışı ya da yapıya dayalı olmak.

Beş (5): Değişim

Astrolojide Mars tarafından yönetilen bir sayı - çok hızlı bir sayı.

Altı (6): Kutsal

İletişimler - Uyum - Denge - Sevgi.

Yedi (7): Tanrısallık

Bütünlük - Kusursuzluk - Öğrenim Yaşamı.

Sekiz (8): Bu Pratik Sayıdır

Yapı - Uygulanan Enerji - Tezahür Ettirmek.

Dokuz (9): Bu Tamamlama Sayısıdır

Tamamlama - Duyarlı ve Psişik - İnsancıllık.

ANA SAYILAR

On Bir (11): Aydınlanma Yirmi İki (22): Üstat İnşaatçı - kozmik yasa Otuz Üç (33): Mesih Enerjisi (bir isim olarak değil, bir unvan olarak Mesih)

(44)den (99)’a kadar: Bu daha kuantum ana sayıların anlayışına henüz sahip olmadığımızdan, onlar verilmemiştir.

Bunlara bakarken, bu kadar basit bir şeyin, nasıl onun çevresinde bir bilimin yaratılabileceği kadar karmaşık olabileceğini merak edebilirsiniz. İnanın bana, o basit değildir! Eğer aydınlatıcı bir şey istiyorsanız, dünya-çapında bir numeroloğa başvurup ondan kendinizle ilgili bir numeroloji okuması isteyin. Sonuçta, bir numerolog olmanın gerektirdiği bilgi karşısında şaşıracak ve o bilgiyi takdir edeceksiniz.

3B’de, sayıları ve anlamlarını incelemek bir nevi eğlencelidir. Onlar size kişileri, şeyleri ya da durumları hatırlatabilir. Bir, ilginçtir. Nasıl olur da yeni başlangıçlar aynı zamanda kendinizle ilgili olabilirler? Sanırım, bu yeni başlangıçların daima kendinizle ilgili olduklarının bir doğrulamasıdır... kararları bir durum değil, siz verirsiniz. Bu sayı onu kişiselleştirir.

İki, benim daima zor olarak gördüğüm bir sayıdır, çünkü dualite zordur! Ama ya o dualitenin iyi öğrenilmesiyle, ona hâkim olunmasıyla ilgiliyse? O her iki yöne de gider.

Üç, benim için en heyecan verici sayıdır. Bir katalizör, birbiriyle ilişkisiz iki şey bir araya geldiğinde, ille de kendini değiştirmeden bir tepkiyi yaratan ya da hızlandıran bir enerjidir. Durumlarda, o bir olayı başlatan bir enerjidir. O, ayrıca, sevinci ve içsel çocuğu da kapsar görünmektedir. Belki Kryon bunun ayrıntılarına girecektir.

Dört, ilginçtir. Tanıdığım kişiler içinde doğayı sevenlerin, ağaçları kucaklayanların çoğunun sayısı dört’tür! Numerolojiyi gerçek dünyada görmeye devam ettiğinizde, bu konu gerçekten mantıklı gelmeye başlar. Şimdi, okulumdaki 4-H kulübünün çiftçilik ve doğa ile ilgili olduğunu hatırlayınca gülüyorum. O, bugün de var olan büyük bir örgüttü. Evet, dört sayısı tabiat ana ile ilgilidir.

Beş, iyi bilinir: Değişim. Bazen o iyi haberdir, bazen de zor bir şeydir. Eğer bu değişim nefret ettiğiniz bir işten ayrılmaksa, harika bir şeydir! Eğer o sevdiğiniz bir işten ayrılmaksa, bu bir süre için zor bir durum olabilir. Sayılar sadece o durumun enerjisini yansıtırlar. Çoğu kez, “zor bir değişim” harika bir tezahüre dönüşebilir. Bu sadece, Tanrı size bir harita vermediğinde, neyin gelmekte olduğunu görmenin zor olmasıdır. Numerolojik enerji durağan değildir. Siz değiştikçe, sizin için sayıların anlamlarının yorumu da değişir.

Altı, bana göre en iyi sayılardan biridir ve on iki “dairesi”nin tam ortasında yer almaktadır. O kutsallığı, uyumu ve dengeyi temsil eder.

Yedi ’nin daima İlahî olduğu düşünülmüştür; bizim kültürümüze ait olan İncil de bunu söyler ve yedi unsurdan oluşan şeylerin listesini sunar. Bu, diğer kutsal metinlerin birçoğunda, örneğin Kur’an’da da bu şekilde kullanılmıştır. Aslında, yedi sayısı birçok Müslüman için çok önemlidir.

Sekiz, uygulanan enerji ve yapı ile ilgilidir ve tezahür ettirme sayısıdır! Ve tüm bunlardan sorumlu olmakla ilgilidir.

En nihayet, dokuz, tamamlamadır. Bitirmek, kapatmak ya da tamamlamaktır. O, sizin yaşamınızda bir evre, bir durum, bitirmekte olduğunuz herhangi bir şeyin çevresindeki enerji olabilir.

Birçok kişi, “o evde kendisinin” enerjisi hakkında daha çok şey bilmek için ev numarasının bile numerolojisini yapar. Bir dokuz numara, onun son ev olduğu ya da o kişinin yaşam dersini bitireceği yer olduğu anlamına gelebilir.

Ana sayıların ne anlama geldikleri aşikârdır. Tek garip şey şu ki, dokuz ana sayı vardır, ama bunların sadece üçü kadim tarihte açıkça tanımlanmış ya da geleneksel olarak kullanılmıştır. Bunun nedeni nedir? Üç ana sayı dışındakilerin ne anlama geldikleriyle ilgili bir anlayışa sahip değiliz. Eğer ben bunu doğru okuyorsam, biz çevremizdeki enerjileri anlamaya giden yolun sadece üçte birini katetmiş bulunuyoruz ve ana sayıların sadece üçünü anlayabilmemizin bizim hâlâ 3B’de bulunduğumuzu gösteren bir tür işaret olduğunu düşünüyorum.



Bir örnek verelim...



Burada iki isim üzerinde çok basit bir lineer numeroloji uygulayacağız. Bunun için kendi ismimi (Lee) ve tanımadığım birine ait olan bir ismi kullanacağız: Mel.

Numeroloji, ezoterik bilimlerin birçoğu gibi, eşzamanlılığı size ve yaşamakta olduğunuz şeye ait döngünün bir parçası olarak alır. Numeroloji, sistemin neyin olup bittiğini “bildiği” kadim bir ezoterik sistemdir. Dolayısıyla, size rastlantı gibi görünen şey, gerçekte lineer mantığın anlamakta yetersiz kaldığı, ama potansiyellerin kral (en üstün) olduğu bir kuantumluk niteliğidir.

Bize, “Rastlantı diye bir şey yoktur” denmiştir, sadece sizin enerjinizle yaratmış olduğunuz potansiyel unsurlar vardır. “Evet, ama bunu bana o adam yaptı! Bu durumu ben yaratmadım. Ben bu durumun bir kurbanıyım.” Bu sözleri hep duyarız. Şunu bilmelisiniz ki, Ruh sadece sizin başınıza gelen “ka- za”yı değil, bütünü görür. Siz kendinizi “size o şeyin yapılacağı” yola koyarsınız. Onun enerjisini kendinize çeker ve onun içine doğru yürürsünüz. Bu bir enerji ortaklığıdır ve hemen her şey başımıza bu şekilde gelir; potansiyel enerjiler bir araya gelip birbirine karışarak realitemizi yaratırlar.

Söylemeye çalıştığım şey şudur: Size rastgelelik olarak görünen şeyin bir amacı ve anlamı vardır, çünkü “iskambil destesinden o kartı seçmiş olan” ya da talih çarkını çevirmiş olan SİZ ve sizin enerjinizdi. Bu o kadar çok-boyutlu bir olgudur ki! Ancak, birçok kişi onu en büyük saçmalık olarak görür. Numerolojide, isminizin harflerinin çevresinde doğum enerjiniz ve diğer birçok şey vardır. Bu ismi kendinize siz vermediniz, bir başkası verdi. Dolayısıyla, bu isim onların da enerjilerini içerir.

Bizim kültürümüzde, isminizle ilişkili sayıyı hesaplama biçimi de birçok kişi için sorgulanabilir bir şeydir, çünkü o genellikle İngiliz alfabesine dayanır. Bazıları, “Dur bakalım!” derler. “Bu çılgınlık. Numeroloji biliminin yaratıldığı dönemde İngiliz alfabesi yoktu. Öyleyse onu bu kadim sistemle uyuşacak biçimde nasıl kullanabilirsin?” İçinde doğduğu 3B’nin ötesinde düşünemeyen birçok kişiyi bu noktada kaybederiz. Oysa, daha önce de belirttiğimiz gibi, sistem bilir. İşlem kadim olsa da, bu ayrıca güncel bir ölçüdür. Bunu anlamak neden zordur? Dua, kendimizi içinde bulduğumuz durum türlerinden çok uzun zaman önce tasarlanmış olduğu için, dua etmeyi bırakmalı mıyız? İngilizce dua edebilir miyiz? Ne de olsa, dua denen şey başlatıldığında İngilizce yoktu. Ne demek istediğimi anlıyor musunuz? Bunlar, bilen bir Tanrı ve bilen bir çok-boyutlu realite sistemi ile ilgili saçma sorulardır.

Gerçek sistem SİZİN, kültürünüzün, alfabenizin, kültürünüz içindeki kişilerin yaptıkları seçimlerin enerjisidir. Öyleyse, siz kim olursanız olun ya da nerede bulunuyor olursanız olun, numeroloji mevcut durumu karşılamaya hazırdır. Örneğin, diyelim ki siz İngilizce konuşulan bir yerde doğmuş olan bir Amerikalı’sınız. Bu, kendini size bağlayan görünüşteki rastgeleliğin esası olur ve numeroloji onunla çalışır.

Şunun üzerinde düşünün: Siz dua ederken Tanrı’nın spiritüel bir dolapta bulunduğunu mu düşünüyorsunuz? Bir an için bile, Tanrı’nın sizin kim olduğunuzun ve nerede bulunduğunuzun farkında olmadığını düşünüyor musunuz? Benim inancıma göre, Yaratıcı her zaman benimle birliktedir! Bu, benim kim olduğumu ya da bir İnsanın ne olduğunu veya bunun gibi bir şeyi açıklamamın gerekmediği anlamına gelir. Ben burada espri yapıyor gibi görünebilirim, ama bazıları yaşamlarını bu şekilde sürdürüyorlar. Bazılarına göre, kiliseye gittikleri Pazar günü Tanrı’nın çevrede bulunduğu tek gündür ve geriye kalan zamanda bu kişiler Yaratıcı’ya görünmez olduklarını düşünürler. Bunu söylememin nedeni aşikâr olmalıdır. Ruh (Tanrı - Yaratıcı Kuvvet - Öz) her zaman bizimle birliktedir. Biz mevcut spiritüel sistemin büyük bir parçasıyız ve yaradılışın bir parçası olarak tanınıyor ve seviliyoruz.

Benim Tanrım benim kim olduğumu, nerede bulunduğumu, ismimi, enerjimi ve konuşurken ne söyleyeceğimi bilir. Benim Tanrım benim kültürümü, sorunlarımı, Akaşik derslerimi ve “rastgeleliğim” içinde hangi eğilimlere sahip olduğumu bilir. Öyleyse benim söylediğim şey, numerolojinin tümüyle bu “Tanrı sistemi”nin bir parçası olduğudur. Bu, numerolojiyi bir sistemden daha fazla bir şey yapar. O, Ruh’un kuantumluğunun bir parçasıdır ve bizim yaradılışın enerjisi tarafından ne kadar çok anlaşıldığımızı ve sevildiğimizi gösteren aslî bir unsurdur.

Bu çok basit lineer sistemde, biz “Lee” ismine tek-haneli bir sayısal değer vereceğiz. Burada A’dan Z’ye, yirmi altı harfli İngiliz alfabesini kullanacağız. A eşittir 1 ve Z eşittir 26. Tüm diğer harfler bu aradaki değerlere sahiptir. Biz bir ismin harflerinin sayısal karşılıklarını önce toplayıp, sonra (eğer gerekiyorsa) sadeleştirerek, tek bir sayıya indirecek ve o sayı üzerinde çalışacağız. Kullanacağımız temel numeroloji sadece birden dokuza kadar olan sayılarla ve birkaç ana sayı ile çalışır. Böylece, esas anlamları görmek oldukça kolaydır. Burada fikir, önce tek-haneli bir sayı elde etmek, sonra -daha önce sunduğum anlamlar listesine dayanarak- o sayının çevresindeki enerjiyi görmektir. Bu basit lineer örnekte bile numeroloji bize bir şey söyleyecektir.

Daha ileri gitmeden önce, bu kavramla ilgili sorun yaşayanların sözlerine kulak verelim: “Ya ben senin isminin sayısını çıkarmak için Leton alfabesini kullanırsam ? Leton alfabesinde otuz üç harf vardır, böylece harflerin sayıları farklı olabilir. O durumda bu nihai sayıyı değiştirecektir. Bu saçmalık, çünkü her bir dil için ‘nihai sayı’ daima farklı olacaktır.” Bu sorunun yanıtı eşzamanlılığı onurlandırır ve onun yanlış anlaşılış biçiminin temelini gösterir. Siz Letonya’da doğmamıştınız ve ebeveynleriniz size isim verirken Leton alfabesini kullanmamışlardı. Anlıyor musunuz? Böylece, numeroloji çalışırken sizin kişisel koşullarınızın realitesinin eşzamanlılığını kullanır. O, “bilir.”

“Evet, ama ben Letonyalı’yım ve dört yaşındayken ABD’ ye geldim. Buna ne diyeceksin?” Yanıtım şudur: Sen gerçekten bunun Evren için bir sır olduğunu mu sanıyorsun? Bir başka deyişle, “bilen” bir sistemde tüm bunlar dikkate alınır. Eğer o bilen bir sistemse, o zaman o diğer sistemlerden de ayrı değildir. Astroloji numerolojiyle çok ilişkilidir ve onların arasında harika, karmaşık bir arayüzey (buluşma ve etkileşim) vardır, ki Dr. Dillenger bunu anlar ve çalışmasında kullanır. Ben bu konuya girmeyeceğim. Bu sistem, onu sokabileceğiniz kutunun dışında bulunan bir şeydir. Çok-boyutludur. Böylece, siz bu sistemi kazara ya da amaçlı olarak “aldatamazsınız” ya da sırf sizin durumunuz normal olmadığı için onun doğru olup olmadığını merak edemezsiniz. Sonuçta, onun işe yaradığını gördüğünüzde, bildiği şey sizi hayrete düşürür. Onun sizin işinize yaramadığına karar vermeden önce dünya-çapındaki bir profesyonele bir numerolojik okuma yaptırın. Oradan değişmiş olarak ayrılacak, sizinle ve yaşamınızla ilişkili bir sayılar sisteminin nasıl olup da sizi böylesine bütünüyle tanımlayabildiğini merak edeceksiniz.

Biz iki isme numeroloji uygularken, bunun sadece bu kitapta bir örnek vermek için kullanılan basit lineer numeroloji olduğunu hatırlayın: Benim ismim Lee: L=12 (alfabenin on ikinci harfi), E=5, sonra yine E = 5. Şimdi, durun. Benim gerçek ismim, ebeveynlerimin bana verdiği isim LeRoy idi. Bizim bu ismi kullanmamız gerekmez miydi? Yanıt yine eşzamanlılıkla ilgilidir. Ben tüm yaşamım boyunca Lee ismiyle çağrıldım. LeRoy ismi sadece büyükbabamın yanında söylenirdi, çünkü bana onun ismi verilmişti. Diğer herkes bu ismin küçük bir çocuğa hiç yakışmadığını düşünüyordu. Bu yüzden, ben Lee ismiyle tanındım ve o benim enerjimle ilişkili olan isim oldu. Bunun nasıl işlediğini görüyor musunuz? Yarım yüzyılı aşkın bir süre boyunca bedenim ve enerjim LeRoy olarak değil, Lee olarak adlandırıldı. Ve sistem bunu bilir.

Tanımladığım o alfabe sistemini kullandığımızda, benim ismimin toplamı 22 eder (12+5+5). Bu örnek için kendi ismimi seçmemin nedeni, onun niteliklerini zaten bilmem, ayrıca numerolojide, 11, 22, 33, 44, v.s. gibi bir çift sayıya ulaşıldığında, ona bir “ana sayı” olarak muamele edilmesini içeren bir kuralın bulunmasıdır. Bu ana sayıların kendi enerjileri ve anlamları vardır, bu yüzden onları tek-haneli bir sayıya indirgemezsiniz. Böylece, benim ismimin sayısı “22”dir. Daha önce sunduğum listede 22’nin ne anlama geldiğini görebilirsiniz.

Burada, sayıların diğer sayılarla nasıl ilişkilere sahip olduklarından da söz etmem gerekiyor. Böylece, buraya bir karmaşıklık tabakası ekleyeceğiz. İsminizin harflerine sayılar vermeyi içeren bu çok basit sistemde bile, siz şu soruyu sormalısınız: “Yan yana duran sayıların birbirleriyle ilişkileri nedir? Çünkü onlar şimdi lineer bir sistemdeki sayılarla değil, alfabetik bir sistemdeki harflerle ilişkilidir. ” Onlar bir, iki, üç ile değil, A,B,C, v.s. ile ilişkilidir. Böylece, örneğin, Lee isminde bir 12 olan L harfi, bir 5 olan E harfinin yanında yer almaktadır. Bakın, 12, 5 lineer bir dizi değildir! Böylece, biz sayıların birbirlerini etkilemesi konusuna geri döneriz. 12 (sayıları topladığınızda aslında 3 eder), Lee’nin tüm yaşamı boyunca bir 5’ in yanında duruyordu. Karmaşık numerolojide, bu önemlidir. Orada altta yatan bir 8 vardır (12=3+5 = 8). O enerjidir, dostlarım, ille de matematik değildir. Öyleyse bunu nasıl çözersiniz? Bunu, tüm yaşamları boyunca bu konuyu incelemiş olanlara bırakın! Sadece, bu sistemlerin sizin düşündüğünüzden çok daha fazla şey içerdiklerini anlayın, yeter.

Öyleyse şimdi, siz bir alfabeye lineer sayılar verir vermez, basit bir lineer sistemin bile nasıl gayri-lineer hale geldiğini görüyor musunuz? Yan yana duran sayıların enerjileri birbirini gerçekten etkiler. Ve bir isim, tümüyle başka bir sistemdeki (alfabedeki) harflerden oluştuğu için, bu etkileşim lineer sayıların etkileşiminden farklıdır.



Bir isme daha numeroloji uygulayalım...



Mel isminin sayısal değerleri şöyledir: M=13, E=5, L=12 (13 + 5 + 12). Toplamı 30 eder. Otuz, iki-haneli bir sayıdır ve onları tekrar toplamamız gerekir: (3+0=3). Mel’in sayısı üç’ tür. Göreceğimiz gibi, üç güçlü bir sayıdır. Belki Mel hiç gülümsemeyen, sinirli ve nobran bir keşiş olmayı tercih edebilir. (İsrail’deki Kutsal Kabir Kilisesi’nde böyle keşişlerle karşılaştım.) Ama onun ismi bunun yolunu kesmektedir. Bu sinirli ve nobran bir keşiş için kötü bir sayıdır; çünkü bu sayı katalizör enerjiyle ilgilidir ve sosyal bir alışverişi gerektirir. Mel, belki bu isme bir harf daha ekleyerek onu Mell yapmak isteyebilir. Bu onu bir 42 yapar (toplandığında 6 eder). Altı, her türlü keşiş için harika bir sayıdır!

Bu ne kadar komik görünürse görünsün, ismin harflerini değiştirme işi her zaman yapılır. Bu konu bundan çok daha karmaşıktır ve ben onu basitleştiriyorum, ama işte bu yüzden gerçek bir numeroloğa danışmak isteyebilirsiniz; çünkü onlar anlamların ardındaki anlamları, onların kaynaklandıkları sistemi ve onun nasıl kullanıldığıyla ilgili tarihçeyi bilirler. Bu şeyler birçok kişi için önemlidir. Böylece, eğer Leigh, Salleee ya da Frannk isimli biriyle karşılaşırsanız, ne olmuş olduğunu anlayabilirsiniz.

Numerolojiyle ilgili tüm bu açıklamayı yapmamın nedeni nedir? Çünkü Kryon, on iki tabakayı sunarken, bize ipuçları vermek için DNA “tabaka” numaralandırmasından yararlanmıştır. Yine, onların tabakalar halinde ve bir küme halinde bulunmadıklarını belirtelim. Onlar çok-boyutlu olan enerjilerdir. Kryon onları numaralandırmıştır ve ben sadece onları “bizim lineer” sıralamamız içinde (birden on ikiye dek) sunuyorum.

Onlar herhangi türde bir önem sıralaması içinde yer almamaktadır, daha çok, gerçekte temsil ettikleri enerjinin mesajını güçlendirmek için bir ilişki sıralaması içinde sunulmuşlardır. Böylece, Kryon’un bu kitapta sunduğu her bir DNA tabakasıyla birlikte, o sayıyla ve onun büyük tabloda ne anlama geldiğiyle ilgili çok kısa bir numeroloji verilecektir. Dolayısıyla, benim bu noktaya kadar yaptığım tüm açıklama sizi az sonra sunulacak olan çok özel ve çok kutsal bir öğretiye hazırlamak içindi.





ÖZET


Son olarak, numerolojiyle ilişkili bir şeyi açıklamak istiyorum: 1989’da, Kryon bize iki sayının anlamını açıkladı. O sırada, bu sayıların aslında çağımızı tanımladıklarını hiç bilmiyorduk. Bunlar, Kryon’un herhangi bir kitapta bu şekilde tanımladığı yegâne sayılardı. Onlar, DOKUZ ve ON BİR idi. (Kryon’un Birinci Kitabı). Bu gizli bir kehanet miydi? Sanırım, bu sadece yıllar sonra hepimiz için çok şey ifade edecek olan sayıların bir tanımlanışıydı. Bu sayıları bir araya getirdiğimizde 9-11 olur. Bu enerji nedir? O, bir aydınlanma ana sayısının yanında yer alan bir tamamlanma sayısıdır. 9-11 olayı (11 Eylül olayları), çağımızın paradigmasını yeniden tanımlamış, kutuplaşmayı artırmış, dualiteyi sergilemiş ve eski ile yeni enerji arasında bir savaş yaratmıştır.

Peki, bu sayıların birlikte verdikleri mesaj nedir? Şunun üzerinde düşünün: Bu, eski bir çağın, eski enerjinin ve eski paradigmaların tamamlanıp bitişi ve aydınlanmış bir dünyaya atlama noktasıdır. Bu sayı birleşimi 1989’da Kryon tarafından bize sunulmuştu, ama ancak 2001’de o bizim için gerçekten bir anlam ifade etti. 9-11 sayılarının enerjisini düşünün... o sadece bir sayfa üzerindeki mürekkeptir, ama çoğumuz için çok büyük miktarda bilgi içermektedir.

Nostradamus, radar ekranında 9-11 olayını hiç görememişti. Bu, bizim çağımızda meydana gelecek ve dünyayı en çok değiştirecek olan olaylardan biriydi ve Nostradamus ondan hiç söz etmemişti. Kryon da söz etmemişti, ama 1989’da mesajlarını sunmaya başladığında, onun sayılarını açıkça vermişti. Biz, tarihin zaman-çizgisini, realiteyi ve kendi yollarımızı değiştirmiştik.

Bir başka ilginç sayı dizisi, 1987’deki Uyumlu Birleşme’nin lakabı olan bir sayıdır: 11:11. Eğer 1987 tarihine basit bir numeroloji uygularsanız, o kutsal bir enerji (yedi sayısı) olur. Ve eğer bu tarihin Yeni Çağ için ne anlama geldiğini biliyorsanız, 1987 yılının gerçekten de bu dünyada görmekte olduğumuz değişimin başlangıcı olduğunu anlarsınız.

Zamanımızın gerçek vizyonerlerinden biri, Solara ismiyle tanınan bir kadındır. Solara, 1992 yılında, tüm dünyada 144.000’in çok üzerinde İnsanın katıldığı 11:11 Gezegensel Aktifleşme’yi örgütlemişti. Solara kendisini, “Bilinmeyenin yılmaz bir araştırıcısı, daha önce çok az kişinin girmeye cesaret ettiği Görünmeyenin keşfedilmemiş süptil âlemlerine giren birisi” olarak tanımlar. Bu tanımlama sizin için her ne ifade ederse etsin, Solara, Uyumlu Birleşme’yi, yani 11:11’i isimlendirmiş, sonra onun çevresinde gezegensel bir olay yaratmış olan kişidir.{4} Ona saygı duyuyorum.

Birçok kişi, dijital saatlerde, rastlantı olamayacak kadar çok sık biçimde 11:11’i görmektedir. Ben bunun Ruh’tan gelen bir “enerji işareti” (göz kırpması) olduğunu düşünüyorum. Eğer 11:11’in numerolojide ne ifade ettiğine bakarsanız, o yan yana duran iki ana sayıdır. Dolayısıyla, o “Aydınlanma: Aydınlanma”dır. Bu, gerçekten de, bizim içinde bulunduğumuz bu değişimin enerjisidir; çünkü biz kendimizi, 1987’deki 11:11 denen Uyumlu Birleşme’de başlayan aydınlanmış bir ifade içindeki Işık-işçileri olarak adlandırıyoruz.

Bundan sonra DNA’mızdaki derin güçten söz edeceğiz ve bu bilgiyi özümseyebilmek için onu birkaç kere işitmemiz gerekecektir. Bu arada, DNA harfleri üzerinde numeroloji uyguladığımızda bir sayısını elde ederiz. Onun ne anlama geldiğine bakın. Burada yeni bir şey başlamakta mıdır?





6 – DNA’NIN ON İKİ TABAKASI


Kryon





Kryon

Artık DNA tabakalarını ve onların niteliklerini açıklamanın zamanıdır. Ancak, şimdiye dek çalışmamda çok yapılmamış olan bir şeyi yaparak, Kryon’un yerime geçip bu DNA açıklaması bölümlerini yazmasına izin vereceğim. Çünkü bu şekilde bu daha güçlü ve çok daha tamam bir açıklama olacaktır.

Kryon kitaplarının çoğu, dünyanın her yanında yapılan canlı celselerin kâğıda geçirilmesinden oluşmaktadır. Çok az mesaj direkt olarak yazılması için verilmiştir. Sadece, ben celse yapmaya başlamadan önceki dönemde oluşturulan Birinci Kitap bu şekilde yazılmıştı. Böylece, şimdi Kryon’un, beş yıldır bana yavaş yavaş açıkladığı bu enerjileri size sunmasına izin vermenin zamanıdır.

Lee Carroll

Merhaba, sevgili varlıklar, ben Manyetik Hizmet’ten Kryon. Kendi yolunda ilerlerken bu kitabı okuyacak kadar bu konuya ilgi duyan İnsana ne mutlu, çünkü bu benim potansiyelini yıllar önce gördüğüm bir mesajdır. Bana göre, o çoktan yazılmış ve yayınlanmıştı ve elinizde tuttuğunuz kitabı temsil ediyordu. Ama o sırada partnerim (Lee) “spiritüel gelişiminin başlangıç aşamasındaydı” ve önünde bulunan şeyle ilgili hiçbir fikri yoktu. Şimdi var.

Sizi bir yere götürmek istiyorum. Bir an için, varlığınızın özünün yeni ve harika bir biçimde görülebileceğini düşünün. Sizi, bizzat yaşamın sırlarının dokusunu içeren bir yere götürmek istiyorum. Bu, boyutların boyutlarla kesiştiği bir yerdir. Eğer çok-boyutlu görüşe sahip olsaydınız onu berrak bir biçimde görebilirdiniz. Orada, manyetik akış çizgileri birdenbire İnsanın gözleri önüne serilmiş gibi, renkler yavaşça kımıldanan sulardan geri yansıyan ışık gibi dans etmektedir. Orada şarkı vardır! Çünkü boyutsal üst üste binişler iki şey yapar; onlar şarkı söyler ve ışık yayar. Bu fotonları 3B’de ölçebilirsiniz; ama şarkılar, dünyanın -güneş rüzgârının manyetik ağ ile karşılaştığı- ucunda söylenen türdedir, çünkü DNA’nın içinde de aynı türde süreçler yaşanır.

Şimdi sizi DNA’nın iç kısmına götürmek ve bu sürecin içindeki ezoterik unsurları ve sevgiyi göstermek istiyorum. Çünkü kimyadan daha fazla, bu DNA olayı, kutsal yaşamın esasını, evrenin içindeki -boyutların bir araya gelişi ve yaradılışın sevinci ile birleşen- Tanrı sevgisini tanımlar. DNA, Tanrı ile İnsanın kesiştiği yerdir, kuantum ile kuantum-olmayanın karışımıdır ve evrenin gerçeğinin özüyle titreşir. Eğer DNA’ nın çift sarmalının içine girip tüm titreşimleri benim gibi gözlemleyebilseydiniz huşu içinde kalırdınız. Çünkü o 3B yapısı içinde evrenin, insanlığın, tohum ırkın (Pleiadesliler’in) ve onların size olan sevgilerinin ve sizin geçmiş çağlarla ve Yerküre’ yle ilişkilerinizin tarihi dalgalanır. Oradaki çok-boyutlu ışık gösterisi bir İnsanın hayal edebileceğinden çok daha muhteşemdir, çünkü bu görülen değil, hissedilen türde bir ışıktır. O, birbirine karışan enerjilerin -İnsan ruhunu rahatlatan- bir sonatını söyler ve nağmeler, perdenin benim bulunduğum tarafına geçtiğinizde “işittikleriniz”e benzer. Çünkü DNA, Yaratıcı enerjiyi, sizin enerjinizi, İnsanın değişim-dönüşüm enerjisini ve tüm geçmiş yaşamlarınızın enerjisini içerir.

Onların hepsinin üzerinde sizin melek isminiz bir şarkı gibi söylenir ve siz çok geçmeden neyin vuku bulmakta olduğunu görürsünüz: İçinizdeki asaletin bir kutlamasıdır bu; çünkü hem kuantum, hem de kuantum-olmayan tüm kimya bütünün önünde saygıyla eğilmekte ve kralın (İnsanın) vereceği talimatları dinlemeye hazırlanmaktadır. Bu, fiziğin spiritualite ile buluştuğu, tam bir huzurun ve bilinç tesellisinin bulunduğu bir yerdir. Yaratıcı’nın realitesine giden köprü oradadır ve her bir DNA molekülünde çok-boyutlu bir evrene açılan küçük bir kapı vardır.

Sizin çift sarmal dediğiniz şey kutsaldır, benzersizdir ve sadece İnsan için öyledir. Çünkü diğer canlıların (hayvanların, bitkilerin) DNA’sında Yaratıcı yoktur; onların DNA’sı daha çok, Yaratıcı niteliklere sahip olan diğer DNA’yı görecek şekilde tasarlanmıştır. Basitçe söylemek gerekirse bu, bu dünyada DNA’ya sahip olan her şeyin İnsanın Yaratıcı DNA’sını bilmesi ve onun önünde saygıyla eğilmesi anlamına gelir. Bir sebze bile sizin kim olduğunuzu bilir ve çevresindeki yaşamı ve sizi beslemek için yaşar. Temel DNA düzeyinde, hayvanlar da burada neden bulunduklarının, İnsanın dünya üzerinde Yaratıcı enerjiyi taşıdığının, burada sadece o enerjiyi ve gezegeni desteklemek üzere bulunduklarının farkındadır.

Tarif ettiğim bu görüntüde ve DNA’nın amacında muhteşem bir güzellik vardır. Çünkü DNA, 3B’de bulunuyor olmasına rağmen, çoğunlukla çok-boyutlu olan, ama bir 3B kimyasal kabuğunun içinde saklanan yegâne yapılardan biridir. Bir an durup onun neyi temsil ettiğini düşünün. Evrenin atomik yapısı da yaratımla şarkı söyler, ama o her şeyin çok-boyutlu parçalardan oluşan yapı taşlarını temsil eder; İnsanlar bu yapının sadece bir bölümünü görebilirler, çünkü kendi boyutsal realitelerinde (3B) bulunduklarından, geriye kalan her şey onlara uzay ve boşluk gibi görünür. Ama atomun çekirdeği ile elektron buğusu arasındaki boşlukta, yaratım “çorbası,” yani çok daha tam bir fiziğin çalışma kurallarını oluşturan çok-boyutlu zamk bulunur. Ayrıca o zamkta doğal bir yapı eğilimi vardır, çünkü o tekrar ve tekrar yaşamı yaratacak şekilde tasarlanmıştır.

Atomik düzeyde, küçüğün en küçüğünde bir ana plân vardır ve o rastgele değildir. Çünkü o yaşamın her yerde başlamasını sağlamak için kendini tekrar tekrar şekillendirecektir! Bu, sizin de hayal edebileceğiniz ve sezebileceğiniz gibi, yaşamın kendisinin kutsal olduğu anlamına gelir. Şimdi DNA molekülünün bu plânın, bu tasarımın sonucu olduğunu ve hiç de rastgele olmadığını görebilirsiniz. Belki, ona ancak bir kuantum düşünürün gösterebileceği saygıyı göstermenin zamanı gelmiştir. Onun size sunulan üstatlığı yaratmak için neyi içerdiğini hayal edebilir misiniz?

Çok-boyutlu enerjilerin karmaşık dolaşıklığı içinde “işitmekte” olduğunuz şarkılar sizce ne kadar eski olabilir? Yerküre oluşmadan çok önceki bir zamanın tümüyle bu küçük çok- boyutlu çift sarmalın içinde bulunduğunu düşünün. İnsan bedeninde yüz trilyonu aşkın çift sarmal vardır ve onların hepsi bir varlık olarak konuşabilir, ki bu onlara dünyanızda mevcut olan her süreçten daha iyi iletişim becerileri verir. DNA belleği, Yerküre’nin oluşumunu ve tüm yaşamın gelişini ve gidişini izlemekten söz eder. Hepsi, teknolojinizdeki bir kayıt cihazı tarafından kaydedilmiş gibi oradadır, ama bu bellek çok-boyutludur, bu yüzden de onda hiçbir yer sınırlaması yoktur. DNA’ nın içindeki küçük-kapı anahtardır, çünkü o İnsan ile var olan ve var olmuş olan her şey arasında bağlantı kurar. Dolayısıyla, DNA bizzat Ruh ile sürekli bir bağlantı kapısı olur.

Ancak, o gücüyle, enerjisiyle ve amacıyla hiç övünmez. O, temsil ettiği benzersiz bir İnsan olan üstat bestecinin müziğiyle titreşir. Tam aynı DNA’ya sahip olan başka bir İnsan yoktur. Tek yumurta ikizleri bile aynı DNA’ya sahip değildirler. Sadece % 4 aynıdır, geriye kalan bölüm yapılandırılmamış ve çok-boyutludur ve o bölüm, İnsanın Dünya’nın ve Samanyolu’nun tarihi boyunca geçirmiş olduğu yaşamlarını ve deneyimlerini içerir.

Siz orada oturup şöyle sorabilirsiniz: “Ben neden burada bu kadar çok sevgi hissediyorum, çünkü DNA biyolojik yaradılışın bir kaydedilmiş-plânı ve bir niteliğidir. Neden burada böylesine şaşırtıcı bir sevgi hissi var? Neden bu benim diğer şeyleri düşünmeme neden oluyor? Burada bu kadar muhteşem bir ait olma hissini yaratan şey nedir?” Yanıt sizi şaşırtabilir, çünkü DNA dünya üzerindeki yaradılışın üstatlık maddesidir. O gerçekten de Yaratıcı’nın suretini taşır ve O’nu her şekilde yansıtır. Kendini İnsan bedenine zarif bir biçimde teslim eder, ancak -bilinci neyin meydana getirdiğini incelemek isteyen bir İnsan tarafından anlaşılmaya hazır olarak- saklanan yüksek bir bilince sahiptir.

DNA, içinde bulunduğunuz galaksi de dahil olmak üzere, yaradılışın tüm tarihini içerir. O, İnsanın kırılan kalbinin yarıklarına dolmaya hazır olan zamktır. Tüm anlayışı aşan huzurdur. Bilinci oluşturan şey DNA’dır, İnsan beyni ya da genler değil, çünkü beyin sadece kafatasınızın içinde yer alan, sinapslara sahip bir organdır ve genler de kimyasal motorlardır. Ama DNA, bedenin varlığını sürdürmesini sağlayan bilgisel talimat işaretlerini ve “Evet, bir Tanrı var” diyen sezgiyi yaratır. Her bir DNA molekülü aynıdır; her biri bu dünyayı tekrar kısa bir süreliğine ziyaret eden bireysel bir ruha aittir. DNA, çok-boyutlu bilginin enerjisini temsil eder. Bilinci yaratan şey kimya değil, bilgidir ve daima da öyle olmuştur.

DNA çeşitli randıman derecelerine sahiptir ve gezegenin titreşimine bağlı olarak, bu randımanlar doğum anında üretilirler. Şu anda, İnsan ırkının DNA’sının yaklaşık % 30’u aktiftir. Bu lineer bir kavramdır, ama size verebileceğimiz ve bu olguyu anlamanıza yardımcı olacak tüm şey budur. Çağların üstatlarının DNA’ları % 100 aktifti ve onların neler yapabilmiş olduklarını görebilirsiniz. Birincisi, onlar Tanrı’yla öyle bir bağlantıya sahiptiler ki, kendileri “Tanrı” olarak görülmüşlerdi. Her biri, İnsanların onların çevrelerinde bulunmak istemelerine, onlara aşık olmalarına, hatta öldükten sonra onlara tapınmalarına neden olan bir huzura sahipti. Bu, DNA’nın içindeki üstatlıktır ve bu üstatların her biri, neyin mümkün olduğunu size göstermek için bu dünyaya gelmişti. Her biri sevginin, birliğin ve huzurun bilgisel mesajlarını aktarmıştı. Bazıları madde üzerindeki, yaşam üzerindeki, gezegenin (ateş, hava, toprak ve su gibi) ana-unsurları üzerindeki güçlerini sergilemişlerdi. Bu tarihî raporlar abartmalar değildir, çünkü bunlar gerçekten de vuku bulmuştur. Çünkü DNA % 100 çalışırken, siz Yaratıcı’nın İnsanın içinde tam olarak tezahür etmiş muktedirliğine sahip olursunuz. Randıman etkeni kimyasal değil, bilgiseldir. Kimya ile ilgili değil, çok-boyutlu enerjiyle ilgilidir.

Bir üstat, yükseleceği zamanı, doğacağı zamanı ve tekrar geldiğinde kim olacağını seçebilir. Bir üstat, DNA’sının Akaşa’sından, geçmiş yaşamlarına ait bilinçsel ve biyolojik nitelikleri çekip alarak bu yaşamına getirebilir.

Bunu görün, çünkü o sizin ve çevrenizdeki her İnsanın içinde bulunmaktadır. Mevcut değişimin ve özellikle bu kitabın tüm amacı, kendi içinizdeki gücü anlamanızı sağlamak ve 3B mantığınızın dışında, kendi içinizde şaşırtıcı bir sürecin bulunduğunu size göstermektir. Siz bu randımanı, bu aktiflik yüzdesini artırabilir misiniz? Evet. Bunun zamanı gelmiş midir? Evet.

Kryon’un burada bulunuşunun tüm amacı budur.



Bu Kitap Hakkında



Tüm bu süreçte, bu kitap Kryon’un 12. Kitabı{5} olarak görülmüştü; tıpkı enerjisel DNA tabakalarının sayısı gibi. Daha önce belirtildiği gibi, on iki aslında bir üç sayısıdır. Bu, “bir başka şeyle bir şey yapan” katalizör sayıdır. 2010’da o enerjiyle bir öğretiye başlamamızı uygun bulmuyor musunuz? Çünkü bu öğreti, bu bilgi sizin kuantum halinizin bölümleri içinde yankılanma gücüne sahiptir. Sizin için, yüzeyde yatan, sizden onu dürtüp uyandırmanızı isteyen bir hatırlayış vardır. Her İnsan buna sahiptir, çünkü o çok mantık-dışı bir 3B niteliği olan imanı -görünmeyene olan güveni- yaratan şeydir. “Üçler” burada, tüm çevrenizdedir. Partnerim için onları sıralıyorum: Bu onun Kryon’a kanallık edişinin 21. yılıdır, bu 2010’da yayınlanan 12. kitaptır. Burada üç tane üç vardır. Onları topladığınızda dokuz eder, ki o tamamlamanın sayısıdır. Böylece, DNA’yı gözler önüne sermenin zamanı gelmiştir.

İnsana, “Tanrı’nın seni sevdiğini nereden biliyorsun?” diye sorulduğunda, o, “Sadece, bunun böyle olduğunu biliyorum” diye yanıtladı. Sizi bir arada tutan şeyin özü olan belirli içsel enerjiler vardır. Hemen hemen tüm İnsan ırkı, kendi varoluşu üzerinde düşünebilecek yaşa gelir gelmez, Yaratıcı’yı aramaya başlar. Şimdi bunun nedenine ve her birinizin sahip olduğu derin ve kutsal enerjilere bir göz atmanın zamanıdır.

Bu kitabın on-üçüncü bölümünde, bu kitabı okuyanların çoğunun asla gitmeyeceği bir yerde, Riga’da verilmiş olan bir mesajı sunacağız. O canlı celsede, partnerime, o mesajın bu kitapta yer alacağını söyledim. Siz bu sözleri okurken, Letonya’ nın başkenti Riga’da bir uyanış yaşanmaktadır. Onların üzerinde ekonomik karanlık vardır (2010), ancak onlar yine de yeni bir başlangıcın umudu ve sevinciyle doludurlar. Oradaki enerji, onlara şu anda insanlıkta DNA’nın hangi enerjilerinin aktifleştiğiyle ilgili önemli bir mesajı vermek için mükemmel enerjiydi. Bir başka yerde bu mesaj böyle bir anlama sahip olmayacaktı, çünkü Letonyalılar bu mesajı işittiler ve onun ne anlama geldiğini anladılar. Onlara, bunun “batıya ait bir mesaj olmadığını” söyledim. Başka bir deyişle, bu mesaj herkes içindi, ama önce onlara verilmişti, çünkü onlar hiçlikten gelip her şeye yeni baştan başlamanın ne demek olduğunu tam olarak anlıyorlardı. O salonda sessizlik ve onların gerçek olduğunu bildikleri şeye karşı büyük ve derin bir tepki vardı. Bu mesajı vermek için Letonya’yı seçtim, çünkü batı dünyasında bu kitabı okuyacak olanların, bunun sadece tek bir kültüre değil, tüm insanlığa verilen bir mesaj olduğunu tekrar anlamalarını istedim.

Hücreleriniz, gerçeği tanıdıklarında çınlayacak, o tanıyışla titreşecek şekilde tasarlanmışlardır. Siz gerçeği hissedebilir ve onun gerçek olduğunu bilebilirsiniz. O, kimyanın değil, bilginin gerçeğidir. DNA’nın bütünü, beyninize, ille de işitmekte olduğunuz mesajın değil, “bütün” bir mesajın alındığının bir işaretini vermeye çalışırken, bazılarınız bir ürperti hissedebilir ya da diğer fiziksel belirtileri duyumsayabilirsiniz. O, daha önce katalizör olarak tanımladığımız “üçüncü dil”de sunulur (bir başka üç) ve bir şeyi değiştirir. Şimdi, partnerimin sayıların anlamlarıyla ilgili basitleştirilmiş açıklamasından ötürü bunu anlayabilirsiniz. Gördüğünüz gibi, İnsan iletişimi içinde bilgi almanın birden fazla yolu vardır. Tüm bu süreçte hücreler her durum içinde enerji alırlar. Çoğu kez, siz bunu nedensiz bir korku ya da nedensiz bir sevinç veya sizi gidip bir şey yapmaya yönlendiren bir “his” olarak hissedersiniz. Onu, lineer dili hiç kullanmayan ikinci ve spiritüel bir beyin olarak düşünün. O bir kuantum etkidir, bu yüzden onu açıklayamazsınız. Ama o oradadır ve biz bu kitapta ilerlerken yardım etmeye hazırdır. Bazıları onu “içgüdü” olarak bile adlandırırlar.

Öyleyse bir an sessiz ve hareketsiz kalın. Kitap bekleyebilir. Ruh’tan, Özünüz’den ya da yaradılışın özü olduğunu düşündüğünüz şeyden şunu isteyin: “Sevgili Ruh, bu mesajı derinlemesine hissetmeme ve kendi Yaratıcı enerjimin bu gerçeği onaylamasına izin ver.” Çünkü bunu yaptığınızda, size sunmak üzere olduğum tüm şey hiç de yeni olmayacaktır. O, “Ben bunu biliyorum!” diyebileceğiniz bir şey olacaktır. O noktada, sevgili varlık, hepimiz bu bilgiyle bir oluruz ve sen bir öğrenci değil, bilgiyi kutsayan ve onun senin ve çevrendekiler için ifade ettiği anlamı kutlayan bir gözlemci olursun. Senin içindeki üstatlık aktiftir ve sen çok-boyutlu iletişime açılmaya başlıyorsun. Ayrıca, bunun beklediğin bir mesaj olduğunu ve onun daha önce verilemeyeceğini, çünkü daha önce insanlığın buna hazır olmadığını da anlayacaksın. Şimdi insanlık bunun için hazırdır.



Tabakaların Düzenlemesi



DNA tabakalarının sayılarının ve düzenlemesinin lineer olmadığını partnerim belirtmişti. Ben, DNA tabakalarının enerjilerine sizin birden on ikiye kadar olan sayılarınızı vereceğim. Bu enerjiler bir liste ya da bir sıra içinde yer almaz ve önemlerine veya güçlerine göre düzenlenmemişlerdir. Onlar sizin tekil, lineer iletişim realitenizdeki sayılara uyacak şekilde sunulmuşlardır ve listelemeler, sıralamalar sizin için hep lineerdir.

Ayrıca, benim DNA tabakalarını gruplara ayırdığımı da göreceksiniz, bu sizin on iki tabakanın nasıl birlikte çalıştığını daha iyi anlamanıza yardımcı olacaktır. Böylece, on iki tabakanın, her biri üç tabakadan oluşan dört gruba ayrıldığını göreceksiniz. Bu grupların da isimleri olacak, size bu isimleri de verecek ve her bölümün sonunda bir özet sunacağım.





7 - DNA’NIN BİRİNCİ GRUBU Birinci, İkinci ve Üçüncü Tabakalar


Kryon





Kryon

DNA’NIN BİRİNCİ GRUBU: Temel Oluşturan Tabakalar

Temel oluşturan tabakalar Birinci, ikinci ve Üçüncü Tabakalardır. Bunlar sizin boyutsallığımza en yakın olan ve en kolay anlayabileceğiniz enerjileri içerir. Tabakalar gittikçe daha çok-boyutlu ve anlaşılması daha zor hale gelir. Böylece, “temel oluşturmak,” öğretimizde temelden başlayarak yükselen “anlayış evi” için bir temel yaratmaktır. Temel oluşturan tabakalar, dolayısıyla, temeldir. Numerolojik olarak, bir, iki ve üç’ün toplamı altı eder; ve altı, (daha sonra göreceğiniz gibi) Yüksek Benlik tabakasının enerjisidir.

BİRİNCİ TABAKA: Biyolojik Tabaka (bkz. s. 354)

“En önemli” DNA tabakası diye bir şey yoktur. Ama Birinci Tabaka, size en yakın olan ve diğer tabakaların “habercisi” olan tabakadır. Somut bir biçimde 3B dünyanızda bulunan tek tabakadır, ama o da diğerleri kadar çok-boyutludur. Ancak, bu sizin görebileceğiniz tabakadır!

Üç milyar kimyasal parça birlikte çalışarak -mantıklı, lineer bir kutuya koyulamayan- bir realite yaratır ve 3B’de bu kimyayı inceleyenler daima bir gizemle karşılaşırlar. Çünkü bu, diğer çok-boyutlu tabakalara “tepki veren” tabakadır. Siz şunu sorabilirsiniz: Eğer çok-boyutlu tabakalar bu 3B DNA kimyasının en az % 90’ında yer alıyorsa, onlar Birinci Tabakanın bir parçası mıdır, yoksa ondan ayrı mıdır? Bu soruyu sorarsanız meseleyi lineerleştiriyor olursunuz ve o bu şekilde çözülemez. Yanıt şudur: Onlar her zaman “çorba”da hep birliktedir. Böylece, öğretinin bu başlangıç noktasında, sizin sadece tabakaların enerjilerini anlamanız, onların “nerede” bulunduklarını anlamaya çalışmamanız gerekiyor.

Bir radyo yayınını dinlerken, bu yayının nereden yapıldığını bilmeniz gerekir mi? Aslında, yanıt, yayının sizin radyonuzdan geldiği, ama başka bir yerden (bir radyo kulesinden ya da bir stüdyodan) yapıldığıdır. Bu yine de, “radyo yayınının nereden kaynaklandığı” sorusunu yanıtlamaz. Ya o birçok spikerin birçok bölgeden yaptığı eşzamanlı bir yayınsa? Öyleyse bu yayın şimdi nereden gelmektedir? Kuleden mi? Stüdyodan mı? Her bir bölgeden mi? Radyodaki spikerden mi? Doğru yanıt sizin bunu umursamamanızdır; siz sadece programın keyfini çıkarırsınız. Bu öğreti de onun gibidir. Lineer bulmaca üzerinde durmayın, yoksa size anlatmaya çalıştığımız şeyi anlamayacaksınız. Gevşeyin ve programın keyfini çıkarın!

Dolayısıyla, DNA, partnerimin size sunduğu uçan daire örneğindeki o motor ve haritadır. O, tepkisel ve yaratıcıdır, iter ve çeker ve evrendeki diğer çok-boyutlu enerjiler gibi, “farkında”dır ve sizin içinizdeki Yaratıcı’yı bulmanıza yardım etmeye eğilimlidir.

DNA, beden düzenlemesinin “anteni”dir ve çok-boyutlu olanı alıp, önce bilgiye, sonra da eyleme dönüştürür. Asla yalnız değildir; çevresinde, onun çalışmasını sağlayacak “sistem”e ihtiyacı vardır. Tek başına hiçbir şey yapmaz, beraberindekilerle birlikte “bütün”ü oluşturur.

3B’de o, İnsan genomu olarak, DNA molekülünü oluşturan çift sarmalın tüm parçaları olarak görülür. Bilim onu tamam olarak ve ayrıca büyük bir gizem olarak görür. Çünkü bilim ona kendi eğilimiyle bakar; bilimciler, DNA’nın gerçekte ne olabileceğini -onun tüm geçmiş yaşamlarınızın Akaşik Kaydı, anılarınız, geçmişin spiritüel öğrenimi, hatta Lemurya kökeniniz gibi, sizinle ilgili olan her şeyin aktarıcısı ve alıcısı olabileceğini- “görme”ye asla hazır değildirler.

Birinci Tabaka, tüm diğer tabakalarla iletişimi sağlayan tabakadır. Bu, “eşzamanlılığın bir araya gelişi” DNA’nın bilinmeyen ve tanınmayan büyük niteliğidir; buna göre, tüm tabakalar bir varlık gibi “birlikte düşünür” ve birlikte çalışır. Bilim bunu henüz görememiştir, ama böyle olması gerektiğini bilir. Bu tabaka, bedenin içindeki duyarlı ve farkında olan bir kuvvetin köprüsünü yaratır. Hem İnsanın bilincinden hem de kendi çok-boyutlu belleğinden gelecek işaretleri sessizce bekler. Tüm tabakalar, hep birlikte, İnsanın niyeti tarafından “belirlenen” ve mümkün olan değişiklikleri yaratır.

Bu tabakanın % 3’ü biyoloji motorudur, geriye kalanı ise bu motoru eyleme yönelten çok-boyutlu “çorba”nın antenidir. Bu “çok-boyutlu çorba,” üstatların İnsan bedeninde mucizeler yaratmak için etkilemiş oldukları enerjidir, çünkü onların mucizevi etkileri sadece DNA’ya 3B kimyasını değiştirmesi için talimatlar vermiştir, ki bu şimdi herhangi bir İnsanın tek başına yapabileceği bir şeydir. İşte, 3B mikroskoplarınızla görüp inceleyebildiğiniz tek DNA tabakası olan bu tabaka böylesine güçlüdür.

KETER ETZ CHAYİM, bu tabaka için seçilmiş olan İbranice Tanrı ismidir. Ben bu ismi partnerime 2003’te açıkladım. Benim bu İbranice Tanrı ismine verdiğim anlam “Yaşam Ağacı”dır. O, DNA’nın kimyasal yapı ağacını ve Dünya üzerindeki tüm yaşamın yapı taşını temsil eder. İnsan, DNA’sının yapısını kendi iradesiyle değiştirebilen tek tanrısal varlıktır. Hayvanların da DNA’ları vardır ve onların da Akaşa’ları DNA’ larının içinde yer alır; ama o, İnsan için olandan farklı nedenlerle yer alır. Bitkiler bile ona sahiptir! Ama onların amacı, insanlığı destekleyen bir sistemde diğer yaşam formları ile etkileşime girmektir; bitkinin mevcut düzeyine dek evrimleşmiş olmasının tek nedeni budur.

İnsanlar gizemleri severler. Neden, soğanın DNA’sı İnsanınkinden daha fazla gene sahiptir? Bu size neyi söyler? Belki de, genetik karmaşıklığın DNA’daki genlerin sayısıyla ilişkili olduğu savı doğru değildir. Gerçekten değildir! Bu olgu, İnsanın -bir soğandan daha az gene sahip olduğu halde- evrim merdiveninin en üst basamağı olarak görülmesinin daha fazla bir şey içerdiğini size söylemelidir. İnsanın genlerine, onları bu dünyadaki diğer genlerden çok daha karmaşık kılan başka bir şey eklenmiş olabilir mi? Öyleyse bu kaç genin bulunduğuyla değil, onların içindeki bir kuantum enerjiyle ilgilidir. Daha sonra tabakaları incelerken bu konuda daha çok şey söyleyeceğim.

DNA’nın her bir tabakasının Tanrı’nın kadim bir ismi olduğuna dikkat edin. Bunun nedeni ne olabilir? Çünkü mutlak gerçek, sevgili varlık, senin yaradılışın bir parçası değil, Yaratıcı’nın bir parçası olduğun, Tanrı’nın kaynak enerjisi olduğundur. Bu, senin daima var olmuş ve daima var olacak olduğun anlamına gelir. Bu bir İnsan için anlaşılması en zor şeydir ve bu gizli gerçek hepinizin içinde bulunduğu 3B hologramda görülemez. Eğer o gerçekten bilinseydi ya da görülseydi, o zaman Dünya’nın en sonunda yeni bir Evren’in başlangıç titreşimini yaratma amacıyla ilgili sınav geçersiz kılınmış olurdu.

Biz bu tabakayı size bir numara olarak sunmayı seçtik. Kuantum bir halde, hiçbir sayı tek başına değildir, çünkü bir size hemen, “Ben bir sayıyım ve sayıların sayılarla birlikte olmaları gerekir” der. Sonuçta, hiç kimse sadece bir sayılı bir sayılar sistemi yaratmamıştır! Dolayısıyla, tek bir sayının, onu “bütün” kılacak başka bir sayı olmadan eksik olacağını söyleyebiliriz. Bu sizin için çok mu ezoterik? Siz Kryon’dan başka ne bekliyordunuz ki? (Gülümseme)

Böylece, bir orada diğer sayıları özleyerek oturur. Ama o ayrıca, içinde bulunduğu dairede, lineer bir zincirin ilk halkasını temsil ettiğini de “bilir.” Zincirin son halkası olan dokuzun bu dairede onun yanı başında durduğunu da bilir! Bir bir olarak, her şeyin merkezi olduğunun, başlangıç olduğunun, maddeye sahip ilk sayı olduğunun, daha karmaşık yapıya sahip diğerlerine götüren bir sayı olduğunun da farkındadır. Tüm bunlar, bir numaranın merkez sayı gibi olduğu anlamına gelir. Dijital bir alanda, o “açık” işaretini temsil eder; orada onsuz sadece “kapalı” işareti bulunur ya da hiçbir şey bulunmaz. Böylece, bir sadece ilk unsur olmaktan daha fazla bir şeydir. O, merkez unsurdur ve dolayısıyla, zincirdeki tüm diğer unsurlardan sorumludur, çünkü hepsi onun türevleridir (ona dayanırlar ve onun çoğaltılmalarıdır).

Sizler (numerologlar), bir’e “Yeni Başlangıçlar” anlamını vermiştiniz. Ancak, DNA’nın bu 3B tabakasının enerjisi tüm DNA’nın merkezini temsil eder ve dolayısıyla iletişimin anahtarıdır. Bu yüzden, bunun ilk tabaka oluşunun öneminin azalmasına izin vermeyin. O, sadece bir şeyin başlaması olmaktan çok uzaktır. Çünkü bu tabaka esastır, merkezdir ve tüm tabakaların çalışmasını sağlayan kilit noktasıdır. Ayrıca, kuantum bir halde zaman-çizgisi bulunmadığından, başlangıç diye bir şey de yoktur.

Bu karmaşıklığı biraz daha inceleyelim, çünkü 3B kimyasının içinde, İnsan bedeninin diğer bölümlerinde bulunmayan bir fenomen saklanır. Bu çift sarmal, sözünü pek etmediğimiz, ama onun en derin şeylerden biri olmasını sağlayan etkenler içerir. Siz bir şeye niyet ettiğinizde, bu tabaka sizin bu bilinçli düşüncenizi “görür” ve protein-şifreleyici bölümlere (genlerinizi idare eden %3’lük motora) talimatlar verir. Siz geçmiş yaşamlarınızın deneyimlerini ve yeteneklerini uyandırmaya niyet ettiğinizde, muazzam bir çok-boyutlu depolama sisteminin (Akaşik kaydınızın) dinamiklerini, İnsan bedenindeki 3B kimyasının niteliklerine karşı tartması gereken tabaka budur.

Çift sarmalla ilgili en şaşırtıcı şey, yüz trilyonu aşkın DNA molekülünün bir şeyi aynı anda “bilmesi”dir! Eğer bu beden enerjisinin içsel işleyişini görebilseydiniz, o size mantıklı gelmezdi. Nasıl olur da yüz trilyon molekülün hepsi aynı anda “bilgilenebilir?” Moleküllerin arasında koşuşturarak onlara aynı mesajı veren bir kimyasal madde yoktur. Bedende koşuşturarak her bir moleküle bir veri kıvılcımıyla dokunan bir elektrik sinapsı yoktur. Yanıt DNA gizeminin içindedir, sarmalların ve kıvrımların içindedir, çünkü yüz trilyon molekülün her birinin kendi manyetik alanı vardır! O miniciktir, ama manyetik bir alanın özelliklerine sahiptir ve her bir manyetik alan bir sonrakinin üstüne biner. Sarmallar, kıvrımlar bu manyetik alanların ürünüdür ve simetri bunu gözler önüne serer. Bu da, elbette, en sonunda keşfedilecektir.

Elektronik yolları ve nitelikleri inceleyenler, manyetik alanların gizemli yollarını bilirler. Fizikte, manyetik alanlar çok-boyutlu bir enerji olarak görülür. Öyledir de! Bu neyin vuku bulmakta olduğu konusunda size bir ipucu vermelidir, çünkü burada DNA’nın manyetik habercisi -DNA ile tüm hücresel yapı arasındaki iletişimin motoru- vardır. Burada keşfedilmemiş, hatta hiç tartışılmamış olan çok şey vardır.

“İndüksiyon” denen bir işlemle, tüm DNA birlikte değişir. Eğer DNA’nın “yapmakta olduğu” şeyi ölçebilecek mikroskobik bir çok-boyutlu ölçüm aletiniz olsaydı, onun eşzamanlılığı (senkronizasyonu) karşısında hayrete düşerdiniz. Çünkü ayak parmağınızdaki DNA beyninizdeki DNA kadar bilgilenir. Yüz trilyon molekülün hepsi birlikte çalışır, çünkü hepsi aynı tam bilişe sahiptir. DNA manyetik alanları üst üste biner. Onlar üst üste biner; fiziksel DNA, bir dizi halinde gözlemlenmeye hazır bir grup sarmal merdiven gibi “orada öylece durmaz.” Çift sarmal DNA’nın şeklidir, ama o sadece bir mikroskop altında çözüldüğünde o şekilde görülür. Doğal DNA -yani, onun “yaşama” biçimi- diğer DNA ile kümeler oluşturur. Bu, manyetik alanların üst üste binmesini sağlar. Onlar tüm bedende birbirlerine dolaşık haldedir ve bu DNA’nın hücresel yapıda var olma biçimidir.

Yıllardır, doktorlar ve bilimciler, İnsan bedeninin “ikinci bir beyin”e sahip olması gerektiği konusunda spekülasyon yapmaktadırlar. Bu, bilimin İnsan bedeninde meydana geldiğini gördüğü şeylerden kaynaklanmaktadır. Bir omurilik kopar, ancak yine de kalbe ve organlara -işlevlerini sürdürmelerini sağlayacak- işaretler gönderilmeye devam eder. Bunun bilinmeyen yanıtı DNA’dır, çünkü bu “DNA eşzamanlılığının birliği” gerçekten de bedensel iletişimin -bilim tarafından bilinmeyen- yoludur. Manyetik indüksiyon, “işaretlerin, kablolar olmadan, bir manyetik alanın diğerinin üstüne binmesi yoluyla iletilme- si”dir. Sizin bedeniniz, DNA birliği yoluyla kablosuz bilgi iletimleriyle dolu olan dev bir dönüştürücüdür.

Siz hepsi birbiriyle eşgüdüm içinde aynı şeyi “bilen” yüz trilyonu aşkın moleküle sahip olduğunuzda, bir başka şey meydana gelir; bu, İnsan Merkabah’ının yaratılmasına -tümüyle değil, İnsan ruhunu temsil eden bölümünün yaratılmasına- yardım eder. (Diğer bölümler, yaşamınız boyunca birlikte taşıdığınız rehber grubundan oluşur.) Merkabah da, “binmek, sürmek” anlamına gelen bir başka İbranice sözcüktür. Sizin tüm varlığınız Merkabah’ınıza “biner” ve fiziksel bedeninizin yaklaşık sekiz metre kadar dışına yayılır. Birçok kişinin “yükseliş taşıtı” olarak kabul ettiği Merkabah sizin dünya üzerindeki spiritüel ayak-iziniz gibidir ve o Akaşik Kaydınızın tüm niteliklerini içerir. O bilginin Merkabah’a nasıl ulaştığını düşünüyorsunuz? DNA vasıtasıyla! Daha sonra, bu dünyadaki tüm kişisel tarihinizin her bir DNA molekülü tarafından içerildiğini göreceksiniz.

Böylece, bu fiziksel çift sarmal bilimden saklanan birçok niteliğe sahiptir. Birincisi, o esasen, rastgele görünen ve DNA’ nın protein-şifreleyici bölümlerine hitap eden (onlarla konuşan) “çok-boyutlu harita” olan kimyadan oluşur. Bu, genomun % 90’ından fazlasıdır ve genellikle “çöp” olarak kabul edilir. Ama işi “yapan”ın büyüklüğü ve oranı çok açıklayıcıdır, çünkü şifrelerin (DNA’nın gen-üreten bölümlerinin) kimyası, “konuşmayı” yapmakta olan % 90’ın kölesidir.

İkincisi, İnsan bedeninin esas eşzamanlayıcısı beyin değil, DNA’dır.

Üçüncüsü, yüz trilyonu aşkın parçadan oluşan DNA ailesi bir tekillik oluşturur. O, sizin ne yaptığınızın ve spiritüel niyetinizin “farkında”dır. Genellikle karma’yı takip eder, çünkü genleri oluşturan spiritüel kaydedilmiş-plân, karma’dır. Elbette, siz bunu biliyordunuz. Peki, birçok “çalışan bölüm”e sahip olan, “farkında olan ve dinleyen” bu sisteme yön veren hiçbir şey yoksa ne olur? O zaman, o istediği şeyi yapar. Sizin bedeninizi bilinçli yönlendirmeniz olmadan, hücresel yapınız (DNA) doğuştan sahip olduklarınızdan başka hiçbir yönlendirmeye, hiçbir talimata sahip olmaz.

Şimdi sizden “hücrelerinize hitap etmenizi,” onlarla konuşmanızı neden istediğimizi biliyorsunuz, çünkü büyük “dinleyici” DNA’dır! Bilinç işte böyle, niyet ederek iyileştirebilir, kimyayı değiştirebilir ve daha bağışık hücreler yaratabilir. Bilim bunun mümkün olduğunu göstermiştir ve şimdi belki her şey sizin için bir araya gelmeye başlamaktadır. Siz bedeninizin “yöneticisi” olmalısınız ve DNA bu konuda sizi dinlemeye hazırdır.



Birinci Tabakanın Özeti



Birinci Tabaka çift sarmaldır ve sizin görebileceğiniz kimyayı temsil eder. O, 3B bölümleri ve çok-boyutlu bölümleri içeren köprü tabakadır. Alır ve aktarır, çünkü onun enerjisinin görevi, çok-boyutlu tabakalardan bilgiyi alıp onu gen yapınıza uygulamaktır. Dolayısıyla, onun gerçekten diğer tabakaların çalışmasının merkezini oluşturduğunu söyleyebiliriz.



İKİNCİ TABAKA: Yaşam Dersiniz (bkz. s. 355)



Sevgili varlıklar, siz kimsiniz? Neden buradasınız? Başarmanız ya da tamamlamanız gereken bir şey veya keşfedip değiştirebileceğiniz bir niteliğiniz var mı? Bu soruların hepsi yaşam dersiniz diyebileceğiniz bir şeye sarılıdır. Eğer bu ikinci Tabakanın bir partneri olabilseydi, o Sekizinci Tabaka olurdu.

Bu lineer öğretide, bu enerjileri size birer birer açıklamak zorundayız; böylece, “Sekizinci Tabaka ile partnerlik” kavramı şimdi sizin için bir anlam ifade etmez, çünkü henüz o tabakayı anlatmadık. Bu yüzden, burada lineerliğin dışına çıkıp Sekizinci Tabakayı kısaca anlatmalıyız.

Siz, “Karma’nın bize verdiği enerji ile yaşam dersimizin verdiği enerji arasındaki fark nedir?” diye sorabilirsiniz. Her şey başka her şeyle ilişkili olduğundan, yaşam dersini karmik enerji torbasının dışına tamamen çıkaramazsınız; ancak, karma’yı “sizi uygun bir rutine (alışılmış bir yola) yerleştirmek için bir itiş” olarak düşünün. Karma, çevrenizdeki grupla, onun içindeki yerinizle ve ondan gelişen duygusal enerjilerle ilgilidir. Onun bu dünyadaki tüm İnsanlar için gıyabî bir yön rehberi olduğunu söyleyebiliriz. Karma dört-beş itfaiyeci, polis, doktor ya da subay kuşağı yaratır. Siz, yapmanız gerektiğini düşündüğünüz ya da ebeveynlerinizin size yapmanızı söyledikleri şeyi yapmayı içeren “sabit bir rutin”e girersiniz!

Bunun nasıl vuku bulduğuyla ilgili öykü, “Babam bunu yaptı, böylece ben de bunu yapacağım” savından daha fazla şeyi içerir. Belirli bir yöne gitmeyi ve -karma’nızla birlikte gelip DNA’nızın bir parçasını oluşturan- belirli hedefleri gerçekleştirmeyi içeren bir eğilim vardır. O ayrıca, bitmemiş işi, yapmayı istediğiniz belirli şeylerle ilgili tutkularınızı, ailenizle ve diğer kişilerle ilişkilerinizi de temsil eder. Bazıları, kendilerine kötü muamele yapan partnerleri bulmaya karma tarafından yöneltilirler! Bunun nedeni, cezalandırılmak değil, onların bu sorunu halletmelerini ya da bu gizemi çözmenin bir yolunu bulmalarını sağlamaktır. Böyle şeylerin çözümü, daima, insanlığın bu gezegen için enerji üretmesini sağlayan “üreteçler” olmuştur ve o çözümler bütünün titreşimini yükseltir.

Geçmişte, karma İnsanların gitme, olma ve yapma ile ilgili tüm tutkularını yönlendirmiştir. Karma, dünyanın bazı temel dinleri tarafından geçmişte görülmüş, tanımlanmış ve açıklanmıştı. Ancak, yakın zamanlarda onun yerine spiritualitenin (dinlerin) bir ödül ve ceza sistemi geçirilmiştir. Karmik bir sistem, sizin bazı şeylerin nedenlerine bakmanızı ve onları halletmeye çalışmanızı gerektirir. Bir ödül ve ceza sistemi, dinî bir örgütün liderliğinin tam kontrolünü sağlar; sonra onlar üyelerine, İnsanlar tarafından oluşturulmuş kurallarla Tanrı’ya giden yolu gösterirler. Halk kitleleri, basitliğinden ötürü bu sistemi severler ve gerçekten de o birçok kişiyi Yaratıcı’yı aramaya yönlendirmiştir ve bu yüzden uygundur. Gerçek şu ki, her kültürde İnsanların Tanrı’ya giden yollarını bulmak için oluşturdukları her şey Tanrı tarafından uygun bir yol olarak görülür; çünkü Tanrı’nın sevgisi sizin yuvaya giden bir yolu nasıl yarattığınızı umursamaz.

1987’de bu dünyada bazı şeyler değişmeye başladı ve geçmiş mesajlarımızda birçok kere tanımladığımız gibi, sizin asıl realiteniz değişmeye başladı. Ortaya yeni spiritüel gereçler, yeni uygulamalar ve yeni bir farkındalık çıktı. Onu bir aydınlanma değişimi olarak isimlendirmiştik ve onun lakabı 11:11 olmuştu. O, bir anlamda, eski enerjinin tamamlanıp bitişi ve yeni enerjiye geçişti, ama aynı zamanda, birçoğunuz onun aslında, bir zamanlar sahip olduğunuz şeyin yeniden hatırlanışı olduğunu fark ediyorsunuz.

Bu yeni enerji ve yeni gereçlerle birlikte insanlık için tümüyle yeni olanaklar da geldi. Onlardan birini 1989’da size açıklamıştık; ilk kitabımızda, bu dünyaya birlikte getirdiğiniz karmik niteliklerden artık kurtulabileceğinizi, kendi yolunuzu yaratabileceğinizi ve onun size karma sitemi tarafından sağlanan yol olmayacağını söylemiştik. Sizi bunu yapmaya teşvik etmiştik; çünkü karma, yaşamlar boyunca süren çok uzun-vadeli ve yavaş bir öğrenim sürecidir. Bu yeni enerjide, sizden yaşamınızın idaresini elinize almanızı ve tutkunuzun ne olacağına kendiniz karar vermenizi istemiştik.

Şimdiye dek, partnerim de dahil olmak üzere, birçok kişi bunu yapmış ve karmik niteliklerinden kurtulmuştur. Onunla birlikte, bazen yaşamınıza tümüyle yeni arkadaşlar girer ve karma oyununu bırakmanızı ya da mevcut spiritüel düşünüşü reddetmenizi anlamayanlar yaşamınızdan çıkıp giderler. Onlar, “Sen artık aile dramıyla ilgilenmiyor musun? Hasta olmalısın!” derler. Siz aile dramından koptuğunuzda, aile üyelerinizin birçoğu yaşamınızdan çıkıp gitmiştir. Ailelerin karmik kuralları koyulmuştur ve onlara batmışken bu kuralları görmeniz çok zordur. Bir türlü geçinemediğiniz, size rahatsızlık veren aile üyesinin öyle olması tasarlanmıştır ve sizin onunla tüm bu zaman boyunca dram dansını yapıyor olmanız bir rastlantı değildir. Şimdi siz bu dansı bırakmayı seçersiniz ve bu aile üyesi, dans partneri dansı bıraktığı için çok öfkelidir. Böylece, onlar çekip giderler.

Karma bu şekildedir. Kadimdir ve yavaştır. Yeni İnsan seçime sahiptir, ama bu seçimin sonuçları vardır. Şimdi sorumluluk olgusu anlaşılmalı ve geliştirilmelidir. Artık kurbanlar yoktur, kazalar yoktur, çevrenizdeki her şey için tam sorumluluk vardır; bunlar yeni anlayışlardır.

Öte yandan, yaşam dersleri çok daha kişiseldirler. Yaşam dersi karmik bir enerjiyle ilişkili olabilse de, siz karmik niteliğinizden kurtulduğunuzda da yaşam dersiniz sizinle kalır. Çünkü yaşam dersi karma’dan daha derin bir niteliktir ve bir gruba değil, kendi ruhunuza aittir. Yaşam dersi, tıpkı karma gibi, bir yaşamdan diğerine taşınır, ama farklı bir biçimde. Karma, diğer insanlarla yaşanan durumlarla, bitmemiş işle, tamamlanacak hislerle ve bir etkileşim sistemiyle ilgilidir. Yaşam dersi ise tamamen kişiseldir ve sadece siz ile sizin hakkınızdadır. Öğrenilecek tipik yaşam dersleri arka sayfada sıralanmıştır. Şunu bilin ki, ancak öyle hissediyorsanız bunlar size ait derslerdir. Herkesin bir ya da daha fazla yaşam dersi vardır ve her İnsan bir örtü olarak bu dersle gelir. Bir kez İnsan bu dersi çözdüğünde (öğrendiğinde), bu çözüm bir sonraki yaşama taşınır ve o dersin bir daha öğrenilmesi gerekmez.

Sevmeyi öğrenmek

Dinlemeyi öğrenmek

Almayı öğrenmek

Kendini sevmeyi öğrenmek

Kendi gerçeğini söylemeyi öğrenmek

Bir kurban olmamayı öğrenmek

Kimsenin seni tanımlamasına izin vermemeyi öğrenmek

Kendi üstatlığını hissetmeyi öğrenmek

Diğer İnsanlarla birlikte yaşamayı öğrenmek

Başkalarını suçlamamayı öğrenmek

Dualitenin dışına çıkmayı (karma’nı bırakmayı) öğrenmek

Başkalarından daha çok kendinle ilgilenmeyi öğrenmek

Burada olmayı hak ettiğini, doğuştan kirli olmadığını öğrenmek

Bu derslerin her biri derin bir biçimde kişiseldir. Onlar aileyi, karmik bir rutini ya da grup enerjisini içermezler. Kişisel olarak sizindirler ve siz, tıpkı karma’nızla olduğu gibi, onların üzerinde de yaşamlar boyunca çalışırsınız. Ancak, bu yeni enerjide, bu derslerin hepsi çözülmek üzere masanın üzerindedir. Yaşam dersi olgusu, yakın zamana kadar kendini karma’dan ayırmamış olan bir olguydu. 1987’ye kadar, eski enerji sizin “alışılmış haliniz” olarak görünen şeyi değiştirebileceğinizle ilgili her türlü anlayışı gizlemişti. Eğer siz kimseyi dinlemiyorsanız, mutsuzsanız ve görünüşte diğerleriyle birlikte işlev yapamıyorsanız, zor biri olarak etiketlenir ve öyle görülürdünüz. Bu kadardı. Kendinizi değiştirmenizin mümkün olabileceği normalde düşünülemiyordu. Bu zamandan önceki Yeni Çağ uygulayıcılarının işi zordu, çünkü çok az kişi bu, “kendini tümüyle değiştirebilme” kavramını gerçekten anlayabiliyor ve uygulayabiliyordu.

TORAH ESER SPHİROT, bu tabakaya verilen İbranice Tanrı ismidir. Ben bu tabakanın ismini partnerime 2003’te açıkladım. Bu kitap için bu ismi “Tanrısal Yasa Kaydedilmiş- Plânı” olarak yorumluyorum. Bazıları “Neden bu yorum?” diye sorabilirler. İşte burada bazılarının işitmeye, okumaya ya da anlamaya hazır olmadıkları bir karmaşıklık yatar. Yasa sözcüğü, kulağa, İnsanların koydukları kurallar gibi gelir. Peki, doğa yasalarına, arz ve talep yasasına ya da yerçekimi yasasına ne diyeceksiniz? Bunlar yazılı yasalar değildir, ama “her şeyin işleyiş biçiminin” ifadeleridir. O halde, eğer isterseniz bu ibareyi “her şeyin işleyiş biçiminin tanrısal kaydedilmiş-plânı” şeklinde yeniden yorumlayabilirsiniz.

Gerçekten de, İnsanın içindeki her şeyin işleyiş biçiminin bir kaydedilmiş-plânı vardır. Bazıları ona İnsan Doğası derler ve birçok kişi bu yasanın İnsanları çeşitli biçimlerde yarattığını ve bunun tümüyle yaşamın çeşitliliğinin bir parçası olduğunu düşünür. Bazıları böyledir ve bazıları da öyledir ve psikologlar onları ayrı bölmelere yerleştirirler. Bunun altında yatan düşünce, İnsanların yaşam boyunca böyle olacakları, hiçbir şeyin onları değiştiremeyeceği, çünkü “onların böyle oldukları” dır. Gerçekten iyi bir haber şu ki, İnsanlar istedikleri her niteliklerini değiştirebilirler. Hiçbir şey yerine çimentoyla sabitlenmemiştir! Fobiler, korkular, kişilik tipi, yetenekler, hepsi daha önce açıkladığımız biçimlerde değiştirilebilirdir. Bu armağanların kaynağı Sekizinci Tabakadır! (Bölümün başında bu tabakadan söz edeceğimizi söylemiştik). Sekizinci Tabaka daha sonra İnsanın Akaşik Kaydını içeren iki tabakadan biri olarak kısaca anlatılacaktır. Onun ismi ve nitelikleri açıklanacaktır, ama onun sayısını bildiğinizden, onun hakkında şimdiden çok şey biliyorsunuz.

Şimdi sayılardan söz edelim. Bu, İkinci Tabakadır. İki, tümüyle kutuplulukla, yani yaşamın dualitesiyle ilgilidir. Dualite, tekil bir bilincin içinde iki kavramın birbiriyle çatışması olarak tanımlanır. Dolayısıyla, dualite, aynı zamanda Tanrı’ nın bir parçası olan dünyevî ve biyolojik İnsandır. İnsanlık tarihinde, bu genellikle iyi ile kötünün, dürüstlük ile açgözlülüğün ve Tanrı ile şeytanın çatışmasını temsil eder. O öylesine güçlü bir kuvvettir ki, dünyanın dinî mitolojisinin çoğunun temelinde, daha sonra bütün kötülüklerden her nasılsa sorumlu olan “düşmüş bir melek” vardır. Ve sonra size, yaşamınız boyunca bir yanınızda Tanrı’nın, öbür yanınızda bu düşmüş meleğin yapmanız gereken şeyleri kulağınıza fısıldadığı söylenir. Mitolojinin bile bir kutsallıkla başlaması ilginç değil midir? Başlangıçta bir karanlık yoktur. Bu senaryoda kötü de ışıktan yaratılmıştır.

İnsan, yapmak istediği her şeyle ilgili tam bir seçime sahiptir. O bir Rahibe Teresa da olabilir, bir Hitler de. Bu dünya üzerindeki en kara, en kötü şey İnsanın onu kendi dualitesinden yaratmasıyla başlar. İnsan, her iki yöne de gitme konusunda özgür seçime sahiptir ve dünya üzerinde onun bunu yapmasını engelleyecek bir kutsal enerji yoktur. Bu gerçekten de, sözünü ettiğimiz özgür seçimdir. Dualite birçok kişi için farklıdır. O bazen “daha yüksek siz” ile “daha düşük siz” arasındaki bir mücadeleyi temsil eder. Bu size ne kadar garip görünse de, birçok kişi bu mücadeleden geçmiş ve sonunda İnsanın “Tanrı bölümü”nün aşina bölüm olduğunu ve başka her şeyin bir oyun, bir aldatmaca olduğunu idrak etmiştir.

Dolayısıyla, bu, İnsanın en derin durumlarından biridir. Bazıları, sınavın “içinizdeki Yaratıcı’yı bulmakla” ilgili olduğunu söylerler ve doğruyu söylemektedirler, çünkü gerçekten de böyledir. Bazıları sadece, bunun “Yüksek Benliğinizi ya da dengeli ve dingin olan yanınızı bulmak” ile ilgili olduğunu söylerler. Bu konuda her ne düşünürseniz düşünün, herhalde, bunun her bir İnsan için farklı olduğunun farkındasınızdır. Bazıları yaşamla barış içinde görünür, bazıları da bunu elde etmek için sürekli mücadele ederler. Bu, İnsan yollarının büyük çeşitliliğinin ve ayrıca herkes için işe yarayan tek bir çözümün bulunmadığı olgusunun kanıtıdır.

Her bir İnsanın spiritüel olarak aynı olduğunu söyleyen şey lineerlik eğilimidir. Metafizik öğretmenleri bile, çoğu kez, bir İnsanın spiritualitesini, tıpkı her kişinin aynı bölümlere sahip olduğu bir İnsan bedeni gibi görürler. Oysa böyle değildir! Diyelim ki karşınızda bazı sorunları olan ve sizden bu konuda yardım etmenizi isteyen biri var. O kişinin Akaşik Kaydını okuyabildiğinizi hayal edin. O, kaç yaşam geçirmiştir? Onun “spiritüel öğrenim kavanozu”nda neler vardır? O kişi spiritüel deneyim ve öğrenimde bir öğrenci midir, yoksa bir üstat mı? Temel bir karmik niteliğe sahip midir, yoksa karma’sını aşıp ilerlemiş midir? Yaşlı bir ruh mudur, yoksa genç bir ruh mu? Bu yanıtlara bağlı olarak, sizin karşınızda ya aktarabileceğiniz en yüksek bilgiyi almaya hazır birisi vardır ya da bu kitabı okuyan bazılarınızın bildiği ve yıllardır uyguladığı kavramları daha yeni öğrenmeye başlaması gereken birisi vardır.

Öyleyse iki’nin ve dualite’nin nasıl yaşam dersinin enerjisiyle birlikte gittiğini görüyor musunuz? Gerçekten, dualite İnsanın içinde dengede olduğunda, İnsan yaşam dersini çok daha berrak bir biçimde görür! Onlar gerçekten birlikte gider ve şimdi, iş bu dünyaya çözmeye geldiğiniz karmaşık sorunları çözmeye geldiğinde, numerolojinin bazen “öykünün geriye kalanını nasıl anlattığını görmeye başlıyorsunuz. Nasıl olur da bir İnsan, dengeye kavuşmadan, kendi yaşam derslerini keşfetmeye ve onların üzerinde çalışmaya başlayabilir? Böylece, şimdi bir başka temel bilgiyi öğrendiniz; önce dualite sorunu üzerinde çalışın, onu dengeleyin; o zaman parçalı-bulmacadaki diğer şeyler bir araya gelmeye başlayacaktır. Hiçbir İnsan, aydınlanma yolundaki yolculuğa dengesiz bir dualiteyle başlayamaz.

Bu tabakaların hepsinin birbirini etkilediğini, birbiriyle çalıştığını, birbiriyle karıştığını anlamalısınız. Sırf bizim onları ayrı olarak tanımlamamız onların birbirlerinden ayrı oldukları anlamına gelmez. Her bir tabakayla birlikte, onların birlikte çalıştığı diğer enerjiler, parçalı-bulmacada “partnerleri” olan diğer tabakalar gelir. Birinci Tabaka, dairenin merkezidir, bu yüzden o diğer on bir tabaka ile birlikte çalışır. Ama İkinci Tabaka özellikle Sekizinci Tabaka ile iyi çalışır.

Sekizinci Tabaka, İnsanın tam, kişisel Akaşik Kaydıdır. İnsanın olmuş, öğrenmiş ya da başarmış olduğu her şey -her cinsiyeti, her spiritüel deneyimi, her yaşamı- orada kayıtlıdır. Bu, dualite arayışı ve İnsanın yaşam dersiyle el sıkışır, çünkü şimdi İnsana özgü olan nitelikleri yaratmış olan bu geçmiş enerjisel tarihtir. Az önce size, karşınızda çözülecek sorunlarla oturan kişinin kim olabileceğiyle ilgili sorular sormuştum. Her İnsan, önceki yaşamlarından gelmiş olan düzinelerce temel mesele içeren bir duruma sahiptir.

Öyleyse parçalı-bulmacanın nasıl oluşturulduğunu görüyor musunuz? O gerçekten Akaşa ile başlar ve oradan yayılır. Siz doğduğunuzda, her hücrenizde -ebeveynlerinizin katılımı olan- 3B kalıtım etkeni ve Yerküre’nin ana-unsurlarının yanı sıra, tüm Akaşik bilgi de yer alır. Yani, İnsanın başlangıcından itibaren meydana gelmiş olan her şey çift sarmalın bir parçasını oluşturur.

Numerolojide sekiz sayısı, sorumluluk ve pratikte tezahür ettirmek anlamına gelir. Daha sonra göreceğimiz gibi, bu, Akaşik kaydı temsil edecek mükemmel sayıdır. Akaşik Kaydınız sizin kim olduğunuzu, Dünya’ya olan sorumluluğunuzu ve - gerçekte çok boyutlu bir varlık olduğunuz halde- kendinizi 3B’ de yapılandırma yeteneğinizi gösterir. Doğduğunuzda meydana gelen şey aslında çok ilginçtir, çünkü siz hiçbir zaman o anda olduğunuzdan daha fazla kuantum olamazsınız. Yaşamın ilk birkaç yılı boyunca, 3B idareyi ele geçirmek için savaşır ve genellikle kazanır. Siz hiç küçük bebeklerin çevrelerindeki -sizin göremediğiniz- şeylere nasıl hayranlıkla baktıklarını gördünüz mü? O şeyler çok gerçektir ve çocuğun sadece 3B’deki şeyleri görmeye alışması bir zaman alır... (Gülümseme)



İkinci Tabakanın Özeti



İkinci Tabaka, dualite yasasının tanrısal kaydedilmiş-plânıdır. Bu tabaka, bir bireyin yaşam dersini arayışını temsil eder ve Sekizinci Tabaka ile birlikte çok iyi çalışır. “Kaydedil- miş-plân”ı, bu tabakanın Akaşik (Sekizinci) Tabaka ile etkileşimi olarak görün. Öyleyse bu, insana bir amaç ve yön hissi vermekten sorumlu olan DNA tabakasıdır. O, yaşamın niteliklerini ve vuku bulmuş olan her şeyi -arşiv formunda değil, duygusal formda- taşır. Tabakaların bazıları anıları taşır, bazıları da o anılardan kaynaklanan eylem gereçlerini taşır. Bir tabaka, marangoz olurken, bir diğeri tahta olabilir ve bir diğer tabaka da yapının plânı olabilir. Bu iki tabaka içinde bile, onların birbirleriyle nasıl çalıştığını görmeye başladınız mı?



ÜÇÜNCÜ TABAKA: Yükseliş ve Aktifleştirme (bkz. s. 356)



Sevgili 3B İnsan ailem, bu gerçekten de açıklanması en zor tabaka olabilir! Burada nereye gittiğimi bilen partnerim, açıklamamda daha pratik olmam ve bu tabakanın ne olduğu

ve ne olmadığı konusunda dikkatli konuşmam için beni uyarmaktadır.

“Kryon, biz bunu zaten anlamıyoruz! Neden, yükselişle ilgili bir DNA enerjisi (tabakası) vardır? Çünkü bu, bedende bulunan bir şey değil, bir süreçtir. Ve aktifleştirme? Partnerin, bizim DNA’yı gerçekten aktifleştirmediğimizi, onun kendi kendisini aktifleştirdiğini söylemişti. Öyleyse bu gerçekte neyle ilgilidir?”

Bir an için, İnsan bedeninin DNA’sının gerçekte ne olduğunu göstermeye başladığını düşünün. Şu andan itibaren her bir tabaka bir üstadın gereç kutusunun bir parçasıdır. Bu dünyada yaşamış olan her üstat biyolojik bir varlıktı. Onların bazılarının sahip oldukları yetenekler efsanevidir; örneğin, onlar bir dokunuşlarıyla bir körün görmesini ve bir sakatın yürümesini sağlayacak şifa enerjisini aktarabilirlerdi. Sizce, bu üstatların DNA’ları farklı mıydı, yoksa sadece “aktifleşmiş ”ler miydi? Onlar sizinle aynı DNA’ya sahiptiler. Ama onların tüm tabakaları (3B terimlerini kullanırsak) %100 aktiftiler, oysa sizinkiler ancak %30 aktiftirler. Böylece, bu üstatlarla ilgili olarak işittiğiniz ya da kutsal kitaplarda okuduğunuz her şeyi başaracak gücün içinizde bulunduğunu anlamaya başlayabilirsiniz! Yani, bu yolda ilerlerken size yeni DNA verilmez. Size, zaten sahip olduğunuz şeyi güçlendirecek enerji verilir.

Şimdi iki sözcükten söz edeceğiz ve biz bunu yaparken, siz İnsanı değil, Üstadı düşünün. Çünkü bu gereç kutusunda kesinlikle orada bulunması gereken bir şey vardır; çünkü bazı İnsanlar, mucizevi güçleriyle, size onun orada olduğunu çoktan göstermişlerdir! Bu yeni enerjide, yükseliş, “ölmeden bir sonraki yaşama geçmek” olarak tanımlanır. Yükseliş gerçekten de bir süreçtir, ama onun için gerekli gereçlere zaten sahip olduğunuz bir süreçtir. Bir İnsanın bunu yapabilmesi gerçekten mümkün müdür? Evet mümkündür ve binlerce İnsan bunu çoktan yapmıştır. Onlar karma’larını iptal etmiş, dualitelerini dengelemiş, yaşam dersleri üzerinde çalışmış ve gerçekten başka biri olmuşlardır! Onlara bunu sorduğunuzda, size “eski” benliklerini artık tanıyamadıklarını söyleyeceklerdir! İşte, onların geçirdikleri tüm bu süreç DNA’nın bu tabakası tarafından yönetilmiştir.

Aktifleştirmek, “bir şeyi tepkisel bir forma dönüştürmek” anlamına gelir. Böylece, bu tabaka gerçekten içinizdeki üstatlıkla ilgilidir! Siz, göreceğiniz gibi, bu tür birkaç üstatlık tabakasına sahipsiniz, ama bu EYLEM tabakasıdır. O, (çift sarmal vasıtasıyla) bedeninizdeki kimyayı, aktif olmayan bir şeyi aktifleştirmeye yönlendiren tabakadır. Böylece onun, bedeninizdeki kimyayı, bilincinizin gerektirdiği şeyi başarması için “aktifleştiren” tabaka olduğunu söyleyebiliriz. Şimdi size, yine açıklanması gereken bir şeyin ipucunu vermiş oldum.

DNA, düzeltilmeye, geliştirilmeye hazır olarak orada durmaz. Hiçbir şey DNA’yı düzeltip geliştirmeyecektir! Onun yerine, ki şifacılar bunu bilirler, DNA orada yönlendirilmeye hazır olarak durur. Arada büyük bir fark vardır. Dolabınızda bir akünün bulunduğunu varsayın. Ona ihtiyacınız var. Akünün dış paneli üzerinde, içerlek olan, elinizi içine yerleştirmeniz gereken garip bir kontrol bölümü var. Yaşamınızdaki bulmacaları çözdüğünüzde, elinizi bu içerlek kontrol bölümüne yerleştirmiş olursunuz ve akü size daha fazla elektrik verir! Her nasılsa, akü sizin yapmış olduğunuz şeyi eliniz aracılığıyla “hissetmektedir.” Şimdi, neyin vuku bulmakta olduğunu düşünün: Akünün size elektrik verme yeteneğini eliniz idare etmemektedir. Bunu bilinciniz idare etmektedir ve sizin niyetleriniz eliniz aracılığıyla ölçülmektedir. Ve akü buna karşılık vererek, ihtiyacınız olan şeyi size vermektedir. Öyleyse bu akü değişir mi? Hayır. Siz “aküyü aktifleştiriyor” musunuz? Pek sayılmaz. O zaten tam elektrik veriyor, ama siz o elektriği her zaman almıyorsunuz. Öyleyse siz ne yapıyorsunuz? Siz akünün randımanını -bir an önceki haline kıyasla- artırıyorsunuz. “Aktifleştirme,” sizin niyetinizi, ölçümü ve akünün daha fazla elektrik vermesini içeren senaryodur.

Bu tabakanın isminin “aktifleştirme” olmasının nedeni, akü gibi, bu tabakanın da tam şarj olmuş ve hareket etmeye hazır olması, ama daima sizin spiritüel titreşiminizi ölçmesidir. Siz dualitenin bulmacalarını çözdükçe, yaşamınızda huzur yarattıkça ve içinizdeki Yaratıcı’nın gücüne sahip çıktıkça, DNA bunu bilir ve bu tabaka hücresel yapınızın -daha uzun yaşama, dengeli bir biçimde düşünme, korkuyu yenme, kendini iyileştirme ve tümüyle yeni bir paradigmaya geçme- gücünü artırmak için kullanılır. Böylece, bu tabaka SİZİ aktifleştirmektedir. O sizi, bizim verdiğimiz yükseliş tanımına uymaya doğru aktifleştirmektedir.

Öyleyse bu, “DNA’yı aktifleştiren” profesyonel şifacılar hakkında size ne söylemektedir? Daha önce partnerimin de söylediği gibi, onlar gerçekten kutsanmıştır ve 3B yapısı içinde uygundurlar, çünkü eğer bir şey bir işi yapıyorsa, onu nasıl adlandırdığınız önemli değildir. Eğer siz isim tabelasının yanlış yazıldığı bir sokakta yürüyorsanız, bu sizin o sokakta bulunmadığınız anlamına gelir mi? Hayır. Bu sadece bir etiket değişikliği olduğu anlamına gelir. Bu o sokağın amacıyla ilgili hiçbir şeyi değiştirmez. DNA’yı aktifleştirme çalışması yapan birisi, sizin farkındalığınızı artıran bir süreç yaratmaktadır. Bu sizi ve titreşiminizi değiştirir. Bu da sonra tüm DNA molekülü içindeki birleşik titreşimi, parçalar arasındaki iletişimi değiştirir. Bu, DNA’nın her zaman sizin spiritüel olarak ne yaptığınızın tümüyle “farkında” olduğu anlamına gelir. DNA’nın İnsan bedeninin kuantum bir spiritüel niteliği olduğunu ve onun tümünün Yerküre’den (ateş, hava, toprak ve sudan) gelmediğini hatırlayın. Böylece, bu DNA şifacısı size yardımcı olduğunda, o gerçekten sizin titreşiminizi DNA için farklı kılmaktadır; DNA o zaman 3B’de üzerinde çalıştığınız şeyleri tezahür ettiren 3B kimyanızın parçalarını ve bölümlerini aktifleştirir.

DNA, bedenin -sezgisel idraklerinizin derinliğini, korkunun ve düş kırıklığının sıkı dokusunu yarıp geçmelerinizi dinleyen- antenidir. O, sevincinizin doruklarını, tutkunuzun zirvelerini ölçer ve siz Tanrı’ya giden yolun her zaman açık ve sizin için erişilebilir olduğunu en sonunda anladığınızda yüzünüzde beliren gülümsemeyi görür. DNA buna, sizi güçlendirmek ve Dünya üzerindeki yaşamınızı tamamlamak için hücresel yapıyı düzenleyerek karşılık verir. O, kendi ihtişamının her bir tabakasını -şifa çorbasını, sevgi birliğini yaratacak ve İnsanın niyetini onurlandıracak- mükemmel biçimlerde kullanır. En sonunda, İnsanlar içlerindeki Üstatlığı anlamaya başlamaktadırlar!

NETZACH MERKAVA ELİYAHU, bu tabakaya verdiğimiz İbranice Tanrı ismidir ve ben bu kitap için bu ismi “Yükseliş ve Aktifleştirme” olarak yorumluyorum. Bu İbranice isimler güçlüdür. Onlar, asla, güç yaratmak amacıyla söylenmek ve dinlenmek için değildir. Onlar sadece, temsil ettikleri üstatlık tabakalarını onurlandırmak ve kutlamak için tanımlayıcı sözcüklerdir.

Üç sayısı bu tabaka için mükemmel bir seçimdir, Üç’ün neyi temsil ettiğini hatırlıyor musunuz? O katalizör sayıdır ve bunun ne olduğunu daha önce açıklamıştım. Bu tabaka kendini asla, herhangi bir biçimde değiştirmez. Ancak, o sizin tüm spiritüel yaşamınızın potansiyel değişim-dönüşümünden sorumludur. Üç, katalizör niteliklerine sahip olan güçlü bir sayıdır. Buna ek olarak, sevinç ve içsel çocuk ile ilişkilidir. Bunların her ikisi de İnsan için Üçüncü Tabaka ile çalışan keşif nitelikleridir.

Sevinci ne kadar önemsesek azdır, çünkü o depresyonun ve ıstırabın karanlığından bir çıkış yolu arayan İnsan için denge zamkıdır. Bir sevinç anı, kahkahanın ışığını görmeyi umarsızca isteyen bir İnsan için aylarca süren belirsizliği ve kederi silebilir. Sevinç, onu arayan, talep eden ve dolu dolu kullanan çocukların temel besinidir. Çocukların doğal hali kahkahalarla gülmektir ve onu ezen her şey uygunsuzdur.

İçsel Çocuk enerjisinin, tüm İnsanlara ait olan, ama İnsanların eninde sonunda ondan vazgeçtikleri bir şey olduğunu daha önce birçok kez söylemiştim. Birçok kişi bu enerjiyi ortaya çıkarmalarını söylediğim için beni eleştirmiş, iyi bir çocukluk geçirmediklerini ve içsel çocuk enerjisini aktif bir biçimde hatırlamaya çalışmalarının o korkunç deneyimleri yeniden yaşamaları demek olduğunu söylemişti. Bunu söyleyenler kendi çocukluk sorunlarına o kadar çok saplanmışlardır ki anlatılmak istenen şeyi tümüyle kaçırırlar. Onlar bunun ışığını görmek yerine, “onu kendi sorunlarına geri götürürler” ve onların bu yorumları yaşamlarında kendini ele verir, çünkü onların tüm varlığı bir çocukken oldukları kurbanın çevresinde dönmeye devam eder. Bunları şimdiki yaşamlarından koparıp atmayı ve yaşamlarını şimdi’de sevinç-verici olarak bildikleri şeyin çevresinde inşa etmeyi öğrenmiş olanlara ne mutlu. “İçsel çocuk” ille de sizin tarihiniz değildir, o genel olarak insanlığın tarihidir. Eğer siz harika bir çocukluk geçirdiyseniz, o zaman, hiçbir soruna sahip olmamanın, sadece ne kadar uzun süre oynayabileceğinizi merak etmenin nasıl bir şey olduğunu hatırlamak için kendi çocukluğunuzu kullanın. Hiçbir para ya da ilişki sorununun olmamasının, aile için endişelenmemenin ve herhangi bir nedenden ötürü günlerce üzülmemenin, çünkü daima sevilmenin nasıl bir şey olduğunu hatırlamak için o çocukluğu kullanın.

Kryon, bu kitabı okuyanların yaşamlarından hiç habersiz değildir. Bazılarınızın böyle mutlu bir çocukluk geçirmediğinizi biliyoruz. Öyleyse sizden o çocukluğa geri dönmenizi istemediğimiz aşikâr değil mi? Buradaki fikir -belki hayalinizde ya da siz uyurken- oyun oynamış olan içsel çocuğu aramaktır. Bu, genel olarak çocuksu tutumu, sevinci, oyunu ve huzuru temsil eder. Qna sahip olmamış olabilirsiniz, ama yine de onu bilirsiniz! Onu o kadar çok istemişsinizdir ki, onu elde edememiş olmanız olgusu sizi yaralamıştır! Böylece, şimdi sizden onu, sanki geçmişte yaşamışsınız gibi, yaratmanızı istiyorum. Bu sizin şimdi’de gevşeyip rahatlamanıza yardım etmekle kalmaz, ayrıca, Akaşa’yı “iyileştirme”ye ve görünüşte, mutlu bir çocukluğu elinizden almış olanları bağışlamanıza yardımcı olur. Gerçek bir içsel çocuk deneyimi, katılaşmış bir kalbi eritir ve içinde hiçbir karanlığın ve nefretin var olamayacağı bir ışık yaratır. Kryon senin kim olduğunu çok iyi biliyor, sevgili İnsan. Hangi çocukluğu istiyorsan onu yarat ve sonra oraya gidip, hiçbir endişe ve dram içermeyen o yerde kahkahalarla ve kıkırdamalarla yuvarlan. Bunu yaparken, kalbinin ve yaşamının hafiflediğini hisset; çünkü unutma ki, bulutların üzerinde, çocuğun bulunduğu yerde ve senin Yaratıcı ile birlikte -binlerce yıldır yaptığın gibi- coşkuyla oynamakta özgür olduğun yerde daima güneş ışığı vardır.

Bu, üstatlığın yanındaki varoluş halidir, çünkü eğer Dünya’nın üstatlarının yaşamlarını analiz edecek olsaydınız, onların hepsi “çocuk gibi” görünürdü. Bunun nedeni, onların Üçüncü Tabaka’larının azami derecede çalışıyor olmasıydı. Onlar, biyolojik yapılarının tüm potansiyelini aktifleştirmiş olan yükselmiş üstatlardı. Onlar doğa ile bir’diler ve doğa bunu görmüş ve onların koydukları kurallara itaat etmişti. Onların bazıları, öldürülmeye götürülürken bile şarkılar söylediler ve gülümsediler. Bazıları onların deli olduklarını söyleyebilirlerdi. Ama o hal içinde bulunmuş olanlar onun ne olduğunu iyi bilirler. Çünkü o hal içinde, İnsanın gerçekten görebileceği tüm şey kuantum görüştür. Tanrı’nın sevgisi böyledir, çünkü o huzurun bulunmaması gereken yerde huzur ve -3B dünyası onların yok edilmeleri gerektiğini söylediğinde- teselli sağlar.



Üçüncü Tabakanın Özeti



Üçüncü Tabaka, Yükseliş ve Aktifleştirme tabakasıdır. O, asla değişmez ve değiştirilemez. Ama spiritüel uyanışa yardım etmek için diğer tabakaları ve bedenin kimyasını değiştirir. O, “eylem” tabakasıdır, çünkü o daima sizin bilincinizdeki değişimleri “dinlemektedir.”





8 - DNA’NIN İKİNCİ GRUBU Dördüncü, Beşinci ve Altıncı Tabakalar


Kryon





Kryon

DNA’NIN İKİNCİ GRUBU: İnsan-Tanrısal Tabakalar

İnsan tanrısallığı tabakaları Dördüncü, Beşinci ve Altıncı Tabakalardır. Konu ilerledikçe, DNA’da temsil edilen enerjilerin gittikçe daha kuantum (çok-boyutlu) ve daha az açıklanabilir hale geldiğini göreceksiniz. Partnerim bunu bildiği için tüm açıklamaları yapmayı bana bıraktı. Ancak, kendisinin de bu aktarımda yorumcu olarak yer aldığını, dolayısıyla lineer- olmayan şeyleri lineer düşünen bir insanlığa tercüme etme sürecine benim kadar dahil olduğunu ona hatırlatırım. Numerolojik imâlar burada da yer almaktadır, çünkü tıpkı ilk grubun sayılarının toplamı gibi, dört, beş ve altının (sadeleştirilmiş) toplamı da altı eder. Altıncı Tabaka da bu grup içinde yer alır ve biz konuyu açıklarken siz onun derin anlamını göreceksiniz.



DÖRDÜNCÜ VE BEŞİNCİ TABAKALAR: Sizin Melek İsminiz (bkz. s. 357)



Tüm tabaka isimleri içinde, bu isim bazılarının kafalarını şaşkınlıkla kaşımalarına neden olacaktır: Bu neyle ilgilidir? Ve neden iki tabakadır? 3B düşünürü böyle düşünecektir, ama bizim bunu Dünya dilinde ifade etmek için bulabildiğimiz tek sözcük “isim”dir. Melekler âleminde, bu enerjinin kimliği tekil değildir. Sizin için, tekildir. Eğer ben size “İsminiz nedir?” diye sorsam, bana, onunla tanımlandığınız bir sözcüğü söylersiniz. O zaman, bu dünyadaki masa, bulut, gökyüzü ya da kaya gibi tüm diğer “şeyler”e katılmış olursunuz. Siz, “Dur hele, Kryon” diyebilirsiniz. “Bu doğru değil. Çünkü kayaların ayrı isimleri yoktur. Oysa bizim hepimizin özgün bir ismi vardır. Bu yüzden bu hiç de bir şey gibi değildir.” Peki, o zaman tüm kayaları ve çakıl taşlarını isimlendirelim. Onlar hâlâ tekildir ve o tanımlayıcı sözcükle 3B’yi aşan bir enerji taşımazlar.

Biz her birinizi kuantum bir ruh grubu olarak görürüz. Şimdi bir ruh grubunun bu gezegene geldiğinde nasıl bölünüp ayrıldığını açıklamak istiyoruz. Bunu daha önce de anlatmıştık, ama burada özet olarak tekrar sunacağız.

Önce, öğreteceğimiz şeyi nitelemeye yardımcı olacak iki soru soracağım:

(1) Siz kendiniz için (Tanrı’yla) birlikte-yarattığınızda, bu yaşayan başka bir İnsanı etkiler mi? Siz ihtiyacınız olan evi, ilişkiyi, işi, park yerini yarattığınızda, bunu başkalarından tecrit olmuş bir şekilde mi yaparsınız, yoksa bu başka bir insanı da etkiler mi? Elbette etkiler! Birçok kişiyi etkiler! Öyleyse işte ikinci soru:

(2) Birlikte-yaratımınızla o insanların yaşamlarını silindir gibi ezip geçme hakkını size ne verir?

Bu, spiritüel dürüstlükle ilgili çözülemez bir ezoterik soru gibi görünür, öyle değil mi? Ama her şeyin işleyişiyle ilgili sistemi idrak ettiğinizde, o zaman tüm bunların uygunluğunu anlayabilirsiniz.

Bizim canlı celselerimizde, perdenin öbür tarafından gelerek bana eşlik eden varlık grubu çoğu kez oturup sizin ayaklarınızı sevgiyle yıkar. Bizim böyle bir şeyi neden yaptığımızı merak edebilirsiniz. Bu kadar çok saklanan şey nedir ki, Ruh gelip önünüzde diz çöker? İşte bu sorunun, temsil ettiği şeyin derinliğinin huşûsuyla dolu olan yanıtı:

Doğduğunuz güne verdiğimiz isimle “doğum rüzgârında biz, perdenin benim bulunduğum tarafında, Tanrı’nın özüne ait olan parçanıza güle güle deriz ve şaşırtıcı bir dizi çok- boyutlu olay meydana gelir. En ilkel spiritüel bilgi bile size, bu dünyada tam Tanrı formunuz içinde var olamayacağınızı söyleyecektir. Dolayısıyla, doğum sırasında sizin Tanrı parçanızı değiştirecek, böylece bu dünyada doğup varlığınızı sürdürmenizi sağlayacak bir şeyin vuku bulduğunu sezgisel olarak bilmeniz gerekir.

Siz doğum esnasında birçok parçaya bölünürsünüz ve onların bazıları sizi şaşırtacaktır; ya da dünyaya-dayalı öğretiniz İnsanı çok-boyutlu değil, tekil bir varlık olarak gördüğünden, burada okuduklarınıza katılmayabilirsiniz. Ruh grubunuzun bölünmesi sonucunda sizden ayrılan en büyük parça Yüksek Benliktir. O, İnsandan kuantum bir biçimde ayrılır. Bir İnsana göre, Yüksek Benlik “başka bir yerde”dir, belki de cennettedir. Gerçek şu ki, Yüksek Benlik DNA’da bulunmaktadır! Ama 3B’de değildir ve kendini İnsanın 3B deneyiminden öylesine tamamen ayırır ki, bu durum İnsana, Yüksek Benlik sizin varoluşunuzun realitesinde bulunmuyormuş gibi görünür. Bu gerçek, İnsanın en kutsal ve spiritüel parçalarının çoğu için geçerlidir; onlar daima sizinle birliktedir, ama kuantum bir halde bulunduklarından, görünüşte orada değildirler. İnsan her şeyi tekil bir biçimde görür ve bir grup olarak Tanrı ya da bir grup olarak kendisi kavramından hoşlanmaz bile. 3B’de her şey tekildir; tekil bir zaman çerçevesine, yaşam uzunluğuna, bir başlangıca ve bitişe sahiptir. Bu sizin, hepinizin 3B’de sahip olduğunuz inanılmaz eğilimi gösteren bir “iplik parçası sendromu”dur ve birçok kişi onun ötesinde düşünemez. Buna göre, siz basit, tekil, bir başlangıcı ve sonu olan bir iplik gibisinizdir.

Sizin kutsal ruh grubunuzdan bölünerek ayrılan bir sonraki şey, yaşamınız boyunca sizin olan (sizin deyiminizle) rehberler ve meleklerdir. Bu bir İnsan için tartışmalı bir bilgidir; çünkü bu bilgi rehberlerin ne oldukları, ne yaptıkları ve tekil isimleri ile ilgili tüm o hoş illüzyonları geçersiz kılar. Gerçek şu ki, onların hepsi sizin kendi ruh grubunuzun parçaları ve bölümleridir. “Siz ile siz” kavramı bir İnsana yabancıdır, çünkü bu kavram da tekil değildir ve sizin olduğunuzu düşündüğünüz kimliğin mantığına uymaz.

Bazıları, “Ne?” derler, “Sen rehberlerimin ve meleklerimin aslında ben olduklarını mı söylüyorsun? Bu ne büyük bir düş kırıklığıdır!” Bu, ne söylediğimizi anlayan bazı İnsanların yaptıkları yorumdur ve bu yorumun nedeni, spiritüel (dinî) liderlerin insanlığın çoğuna, onların doğuştan değersiz olduklarını ve tüm iyi şeylerin yukarıdan geldiğini söylemiş olmalarıdır. Gerçek şu ki, tüm iyi şeyler gerçekten Tanrı’dan gelir; ama O başka bir yerde, bulutların üzerinde arp çalarak durmakta değil, içinizde bulunmaktadır.

Burada rehberleriniz ve melekleriniz hakkında söylediğim şeyi onaylayan çok ilginç bir şey vardır. Yirmi bir yıl önce yayınlanan Birinci Kitapta, titreşiminizi değiştirdiğinizde rehber grubunuzun sizden uzaklaştığını, geri çekildiğini söylediğimi hatırlıyor musunuz? O durumda siz adeta yeni rehberler almışsınız gibi hissedersiniz. Çünkü bu sistem İnsanın DNA’ sının titreşimini ya da randımanını (aktiflik oranını) değiştirmesine izin verir. Bu vuku bulduğunda, siz sezgisel bir idrak ya da “Tanrı’ya bir geliş” yaşarsınız. Ona her çeşit isim verilmiştir, ama o spiritüel yaşamınızda tam bir değişimi ve DNA’nızın sizinle ve çevrenizdeki dünyayla iletişim biçiminde gerçek bir değişimi temsil eder. Birdenbire, daha önce umursamadığınız ya da size saçma veya anlamsız gelen şeylere tam olarak inanmaya başlarsınız. Bu dünyadaki dinler bunu yapan İnsanlarla doludur, çünkü bu insanlığın ortak spiritüel niteliğidir. Bu her spiritüel sistemde vuku bulur, ama ona farklı isimler verilir. Yine de, onlardaki benzerlikleri görebilirsiniz.

Bir İnsan bu tür bir DNA spiritüel değişimini yaptığında, rehberler geri çekilirler. Geri çekilmek zorundadırlar, çünkü İnsan aslında onların titreşimini değiştirmektedir; onların DNA’ları değişmektedir ve onlar için -eski şeylerin çekip gittiği ve yeni şeylerin daha berrak bir biçimde görüldüğü- tedirgin edici bir dönem yaşanmaktadır. Eğer siz bir gece içinde bir çocuğun zihninden bir yetişkinin zihnine geçecek olsaydınız, çevrenizdekiler sizi kesinlikle yalnız bırakırlardı; çünkü sadece siz değişiklikleri anlayıp özümseyebilir ve kendinizi “yeni siz” ile rahat hissetmeye başlayabilirdiniz. Aynı şey aslında siz olan rehberler ve melekler için de geçerlidir ve siz kendinizi yeniden-ayarlarken, yeni duruma alıştırırken, onlar geri çekilirler.

Bu yeniden-ayarlanma döneminde, yalnızlık ve sevdiğiniz biri tarafından terk edilmişlik hissi yaşanır. Gözyaşları dökülür ve bir amaçsızlık hissi duyulur. Bu sadece, kendi DNA’nızın yeni bir titreşime, yeni bir randımana alışmakta olmasıdır. Bu, İnsanlar için ve her spiritüel değişim için ortak bir durumdur. Denge sağlandığında, rehberler geri döner ve sanki yeni rehberlermiş gibi hissedilirler! Neden mi? Çünkü onlar şimdi eskisinden çok daha iyi iletişim kurabilirler. Rehberlere ya da meleklere inanmayan spiritüel sistemlerde bile, İnsan evrendeki, dünyadaki ve yaşamındaki yeri konusunda kendini çok daha iyi hisseder. Ama yeniden-ayarlanma saatleri, günleri ya da ayları esnasında o kendini çok yalnız hisseder!

Mesih’in çarmıha gerildiği yerde öldüğüyle ilgili bir söylenti vardır. Gerçekten de o ölüyordu ve eğer Kudüs’te o zamanlar geçerli olan, “çarmıha gerilenlerin güneş batarken aşağı indirilmeleri” kuralından ötürü çarmıhtan erken indirilmeseydi, orada ve o zaman ölmüş olacaktı. Romalı muhafızlar, bu “Tanrı’nın oğlu”nun çarmıhtayken hayal edilebilecek en garip sözü söylediğini, “Tanrım, beni neden terk ettin?” dediğini bildirmişlerdi. O zaman bu Yahudi üstat Tanrı ile diğer her İnsandan daha fazla temastaydı ve o birdenbire yalnız mı kalmıştı? Ona ne olduğunu anlıyor musunuz? O, bir üstadı bile özünden ayırmış olan inanılmaz bir değişim geçiriyordu! Bu açıklama, onun çarmıhta söylediği o sözün nedenini açıklar ve rehberlerin gerçekten sizin bir parçanız olduklarını, bu yüzden onların bir an bile geri çekilmelerinin çok sarsıcı olduğunu gösterir. İnsan, Yaratıcı’nın kutsallığıyla ne kadar sarılı olduğunun çok az farkındadır.

Böylece, şimdi doğumunuzdaki bölünmenin iki grubunu tanımlamış olarak, üçüncü gruba ve ilk başta sorduğumuz, birlikte-yaratımın dürüstlüğü ile ilgili sorunun yanıtına geçebiliriz. Bölünüp ayrılan son grubu “ruh grubunuza eşlik edenler” olarak adlandıracağız. Bu, mantığınız ve boyutsal eğiliminiz içinde size açıklanabilir bir şey değildir; bu yüzden, bunu perdenin öbür tarafında kalan bir grup siz olarak düşünün. Bu grubun neden öbür tarafta kaldığını az sonra açıklayacağım.

Spiritüel ruhunuzun tüm özünün bölünmüşlüğüyle, siz 3B’deki Dünya gezegenine bir bebek İnsan olarak, tekillik eğilimiyle ve tüm varlığınızın sadece küçük bir parçasıyla gelirsiniz. Tüm bunları, size daha önce açıkladığımız nedenden ötürü, yani gelecek şeyi (yeni bir Evren’in başlangıç titreşimini) oluşturmaya yardım edecek kadar evreni umursadığınız için, isteyerek yaparsınız. Tüm bunlar daha önce başka bir celsede açıklanmıştır. Ama şunu bilin: Biz neyin vuku bulmuş olduğunu görüyoruz ve burada siz bu kitabı okuyorsunuz! Siz kim olduğunuzu biliyor musunuz? Biz biliyoruz! Biz, harika İnsanı bir Işık-işçisi olarak ve özgür seçiminin ondan bunu yapmasını isteyeceği güne dek hiçbir şeyi hatırlamayacağını bilerek bu dünyaya gelmiş olan biri olarak görüyoruz. Ama İnsan belli bir yaşa geldiğinde neyin vuku bulduğuna dikkat edin. O, Yaratıcı’yı aramaya başlar! İnsanlığın %85’inden fazlası bir tür spiritüel sisteme katılır, ölümden sonraki yaşama inanır. Bu, insanlığın hücresel yapısının içindeki sezgisel bir şeyin bir şeyi özlediğini ve onu mümkün olduğunca çabuk bulmak için arayışa girdiğini haykıran bir durumdur.

Yaratıcı enerjiyi herhangi bir yerde bulan İnsana ne mutlu! Herhangi bir yerde! Çünkü İnsanların bunu nasıl, hangi doktrinle ya da sistemle yaptıkları konusunda hiçbir yargı yoktur. Bu sizin bulmuş olduğunuz doktrin ya da sistem olmayabilir, ama eğer bu onların kendi yollarınca teselliyi ve Tanrı sevgisini bulması gereken yanlarını tatmin ediyorsa, o zaman o uygundur. Uygun olmaktan da daha fazla, o, onların Yüksek Benliklerini herhangi bir biçimde bulma yolculuklarının ilk adımıdır. Tüm spiritüel sistemlerde şifalar meydana gelir. Bunu biliyor muydunuz? Spiritüel gerçeklerin sezgisel idrakleri ve değişen yaşamlar da oradadır. Tekillik eğiliminizin size Tanrı’ya giden sadece bir yolun bulunduğunu düşündürtmesine asla izin vermeyin. Siz zaten Tanrı’sınız ve “içinizdeki Tanrı’ yı görme”nin binlerce yolu vardır.

Bu son grup, size eşlik eden grup, perdenin benim bulunduğum tarafında kalır. Onlar gerçekten de sizin ruh grubunuzun bir parçasıdır. “Öyleyse onlar ne yaparlar?” diye sorabilirsiniz. Bu çok lineer bir sorudur! Bu, Ruh için çok komiktir. Evet, Ruh, İnsan partnerlerinin yaptıklarıyla eğlenir ve biz bu kuantum ders kapısından girmeye karar vermiş olan hepinizde meydana gelen öğrenimi gülümseyerek kutlarız. Size eşlik eden bu grup hiçbir şey “yapmaz,” onlar insanlığın bir dengesi olarak bulunur, kendi üstatlığınızın bir köprüsünü oluştururlar.

Bu eşlikçi grubun bir ismi ya da formu yoktur. Onu, sizin insanlık bölümünüzün, perdenin benim bulunduğum tarafında yaşayan “bir enerji temsilcisi” olarak düşünün. Tüm insanlığı, özellikle perdenin öbür tarafında onların özünü taşıyanları (3B’deki İnsanları) desteklemek için birlikte çalışan trilyonlarca ruh parçasından oluşan bir meclis düşünün. Bu nasıl işler? Bu konuda sunabileceğim en basit açıklama şudur: Onlar, Dünya üzerindeki İnsanın verebileceği her kararın potansiyellerini temsil ederler. Onlar, kuantumluk içinde yüzmekte olan, ancak perdenin bu tarafındaki sizin izniniz ve niyetinizle şekillenen, görünüşte rastgele potansiyellerdir. Niyetinizin bu dünyadaki en güçlü kuvvetlerden biri olduğunu söylemiştik, çünkü o hem DNA’nızı değiştirir hem de birlikte-yaratmanızı sağlar.

Birlikte-yaratmak! İşte şimdi sıra, bu bölümün başlangıcında sorduğum, birlikte-yaratmanın spiritüel dürüstlüğüyle ilgili iki soruya geldi. İşte onların yanıtları: Siz birlikte-yarattığınızda, bunu bu eşlikçi grupla birlikte yaparsınız. Buna, birlikte-yaratımınızın çevresindeki tüm ruh grupları katılırlar. Birlikte-yaratımlarınızın ne kadar sık bir biçimde başkalarına yardımcı olduğunu fark ettiniz mi? Sizi tam olmayı istediğiniz yere koyan yeni bir işi bile birlikte-yarattığınızda, bundan çevrenizdekilerin de kazançlı çıktıklarını fark ettiniz mi? Bir ilişkiyi bitirmenizi içeren zor bir durumu birlikte-yarattığınızda, terk ettiğiniz kişinin de en sonunda, dramın yokluğundan ya da sizin seçiminiz yüzünden yaşamında meydana gelen değişimden yararlandığını fark ettiniz mi? Şimdi daha büyük tabloyu görüyor musunuz? Sizin eşlikçi grubunuz, çevrenizdeki tüm İnsanların eşlikçi gruplarıyla birlikte çalışarak, herkes için en iyi olan değişikliklerin gerçekleşmesine yardımcı olur! Böylece, sizin birlikte-yaratımınızda dürüstlükten daha fazla bir şey vardır, çünkü o çevrenizdekilere de yardımcı olur.

Bu, sevgili İnsan, senin kendin için yaptığın birlikte-yaratımın tüm insanlığa ve Dünya’nın titreşiminin yükselişine yardım etmesinin ardındaki sırdır. Çünkü senin kendin için, görünüşte sadece daha uygun bir duruma geçmek için yaptığın her şey bu gezegenin titreşimini değiştirir. Spiritüel olarak birlikte-yaratabildiğin herhangi bir şey herkese yardımcı olur. Şimdi yanıtı biliyorsun. Bu, ayrıca, birlikte-yaratımın senin beklediğin zamanda değil, kendi zamanlamasıyla gerçekleşmesinin de nedenidir. Bu şeylerin ne zaman tezahür edeceklerini bilmemek bir İnsan için en büyük düş kırıklığıdır. İnsanlar, çoğunlukla, yaratımlarının kendi programlarına göre tezahür etmesi gerektiğini düşünürler. Onlar parçalı-bulmacanın daha çok şeyi içerdiğini çabucak öğrenirler ve şimdi sen bunun nedenini biliyorsun, çünkü bu kutsal süreç daima çevrendeki kişileri de kapsar. Dolayısıyla, kendini sadece kendi kaderinin birlikte-yaratanı olarak düşünmek yerine, “lider tezahür-etti- rici” olarak düşün; çünkü senin birlikte-yaratımm, hayal bile edemeyeceğin bir yerde bulunan kendi eşlikçi gruplarının izniyle, çevrendekilere de yardımcı olur.



Bir İsimde Ne Vardır?



Canlı celselerde, biz karşımızdaki koltuklarda oturan her bir kişinin melek ismini algılarız. Bu, evrende siz olan Tanrı parçasını tanımlayan ve saygı duyulan bir enerjiyi içeren bir isimdir. Bu “ismin” neyi içerdiğini söyleyeyim: Önce, biz sizin bölünmüş olan tüm parçalarınızı görürüz. Bütün sizi görürüz ve bu bizim bir parçamızı tanıdığımız anlamına gelir! Çünkü Tanrı’da bir tekillik, ayrı bir parça yoktur. Parçalar sadece siz 3B’ye geldiğinizde meydana gelen şeyin bir ürünüdür. Biz çok- boyutluyuz ve birdenbire sizin içinizde ailenin kuantumluğunu “görürüz.” Siz onu görmezsiniz, ama biz görür ve çoğu kez bu buluşmanın sevinciyle dolup taşarız; çünkü insanlar bu sürece -oturup, bizim aralarında dolaşmamıza ve onların ruhlarını ailemiz olarak hissetmemize- çok sık olarak izin vermezler.

Sonra, sizin tüm İnsan deneyiminizi “görürüz,” çünkü o sırada her birinizin DNA Akaşik Kaydına bakmaktayızdır. Eğer siz bu dünyada yüz yaşam geçirmişseniz, biz onların hepsini görürüz. Bizim bulunduğumuz yerde zaman diye bir şey yoktur; böylece, biz DNA’nızda yer alan kişisel Akaşa’nızdaki her yaşamınızı yeniden yaşayabiliriz. Dolayısıyla, biz sizin tüm geçmiş-yaşam deneyimlerinizi, Dünya üzerinde yapmış, öğrenmiş, pişman olmuş ya da kutlamış olduğunuz her şeyi görmekteyizdir. Biz sizin doğumunuzu ve ölümünüzü ve yaşamlarınız arasında meydana gelmiş olan her şeyi görürüz. Sizin o canlı celseye gelmenizi ya da bu kitabı okumanızı sağlayan neyi öğrenmiş olduğunuzu görürüz.

Böylece, sevgili İnsan, yukarıdaki paragraflarda söylemiş olduğum her şey senin ismindir. Bunun bizim için ne kadar geniş bir şey olduğunu anlıyor musun? O, ayrıca, senin DNA’nda nasıl temsil edilmesi gerektiği bağlamında da geniştir; çünkü 3B’de diğer tabakalarla-enerjilerle orantısal olarak kıyaslandığında, o iki misli enerji gerektirir. Dolayısıyla, onun senin Tanrı-ailesi ismin olduğunu söyleyebiliriz ve o muazzam bir genişliktedir!

Bu, yirmi yıl önce sözünü ettiğimiz Yaradılış Mağarasında, sizin bireysel ruh kristalinizde temsil edilen “isim”dir, çünkü Yaradılış Mağarası dünya üzerindeki tüm ruh gruplarının boyutlar-arası bir kaydını içerir; orada her bir ruh grubu (her bir ruh) için bir kristal bulunur. Her bir kristal bir -ve her seferinde aynı- Yüksek Benliği temsil eder. Böylece, siz bu dünyada yüz yaşam bile geçirmiş olsanız, hepsi aynı ve tek bir boyutlar-arası kristal tarafından temsil edilir. Bu kristal, siz kalmasanız bile, Dünya üzerinde kalmaya devam eder. Çünkü sizin ve diğerlerinin yapmış oldukları her şeyin enerjisi Gaia enerjisinin bir parçasıdır ve o kalır. Dolayısıyla, sizin olmuş olduğunuz her şeyin enerji damgasının bu dünyada kaldığını söyleyebiliriz. Siz, bu dünyaya geldiğiniz her defasında bu kristali aktifleştirir ve bu dünyadan ayrıldığınız her defasında onu durdurursunuz. Ama sizin tarihî öneminizin enerjisi burada, Gaia’ya ebediyen demirlemiş bir kütüphane gibi kalır.

URİM VE TUMİM{6} ve ALEPH ETZ ADONAİ, sizin Melek isminizin tabaka grubuna, DNA’nın Dördüncü ve Beşinci Tabakalarına verdiğimiz iki İbranice Tanrı ismidir. Benim onlara verdiğim anlam, “Işık ve Güç” ve “Öz Kristal Enerjidir. Bu anlamlar, az önce okuduğunuz, “Bir İsimde Ne Vardır?” başlıklı bölümdeki tanım içinde aşikâr olmalıdır. Siz gerçekten de dünyanın ışığısınız ve bir fark yaratabilen tek güçsünüz. Dolayısıyla, sizin isminiz Tanrı’nın bir ismidir, ama o İbranice bir isim değildir; o bizim sizi selamlarken ışıkla söylediğimiz bir isimdir. Siz bir iplik parçasının realitesinde bulunmuyorsunuz; siz daha çok, zamanın kendisinin dokusu olarak, bir başlangıcı ve sonu olmadan daima orada, Tanrı bütünlüğümüz içinde daima bizimle birlikte bulunuyorsunuz. Dolayısıyla, siz esas, öz ailesiniz!

Sayıların hepsi çok önemlidir, çünkü onlar hem tek başına hem de birleşik olarak konuşur. Dört sayısına bakın. Basitçe açıklarsak, o, Dünya Ana’yı, fiziksel bir dünyada yapıyı ve yapının anlayışını temsil eder. Öyleyse o sizin tekil yanınızı ve Gaia ile ilişkinizi temsil eder. Sonra beş sayısına bakın, o saf değişimi temsil eder! O, Mars sayısıdır ve o çok hızlı bir enerji olabilir, yani İnsanın boyutsal olarak değişme yeteneğini yaratan bir enerji olabilir. Bir arada bulunan bu sayılar lineerdir, böylece onlar birbiriyle rahattır. Dört, biraz üç’ün potansiyeliyle titreşir, ki üç’ün katalizör etkisi yapan çok güçlü bir enerjisi olduğunu açıklamıştık. Beş, muhteşem bir sayının, Yüksek Benliği temsil eden altı’nın yanında bulunur; böylece beş, spiritüel olana doğru değişecek şekilde etkilenir! Bu sizin, daha önce söylediğimiz gibi, Yaratıcı’yı bulmaya yönelmenizin nedenini açıklar.

Şimdi dört ile beşin toplamının ne ettiğine bakın: Dokuz. Bu, psişik ve çok duyarlı bir sayıdır. Sadece tamamlama-bitiş ile ilgili değildir, çünkü bu çok basit olur; o, boyutların birbirine-karışmasının bir tamamlanışıdır, ki sizin melek isminiz bir İnsanın DNA’smdaki mevcudiyeti ile bunu, yani boyutların birbirine-karışımını gösterir. Böylece, bu sizin perdenin öbür tarafına köprü kurma yeteneğinizin bir duyumunu getiren duyarlı bir tamamlanıştır; bu da bu sayının psişik yanıdır.



Dördüncü ve Beşinci Tabakaların Özeti



Dördüncü ve Beşinci Tabakalar, birlikte, sizin Dünya üzerindeki bu yaşamınızın ve tanrısallığınızın özüdür. Onlar, Yaradılış Mağarasındaki Akaşik Kayıtta yer alan sizin kristalinizin üzerindeki “ismi” temsil eder. Birlikte, şöyle anlaşılabilirler: Hepsinin içinde başlıca ve en önemli spiritüel nitelik, aileyi temsil eden yaşam ağacıdır. Bu isimler Tanrı’nın isimleridir ve bu tabakalar asla ayrı tabakalar olarak düşünülmemelidir. Onlar tanrısallık grubunun bir parçasıdır. Bu tabakaların enerjisi öylesine geniştir ki, o, on iki tabakanın ikisini kaplar.



ALTINCI TABAKA: Yüksek Benlik (bkz. s. 358)



Bu tabakanın açıklamasına dek yer alan tüm bilgi, bu tabaka için bir “anlayış zemini” yaratmıştır. Çünkü şimdi, içinizdeki Tanrı olan bu parçanın (Yüksek Benliğin), bölünerek, İnsan olan parçanızdan ayrıldığını biliyorsunuz. Şimdi, Yüksek Benliğin neden DNA’da bulunması gerektiğini de biliyorsunuz. Yüksek Benlik, mutlak tanrısallık olan kardeştir. Siz Yaratıcı’yı içinizde hissettiğinizde, hissetmekte olduğunuz şey Yüksek Benliktir. O, perdenin öbür tarafıyla olan bağlantıdır.

Genel olarak insanlığın içinde, Tanrı’nın sizden ayrı olduğu ve bir İnsanın sadece biyolojik bir varlık olduğu hissi vardır. Bir dizi sezgisel idrakle ve kararla, bir kişinin daha büyük bir enerjiye her nasılsa katılabileceği ve o zaman Tanrı sisteminin bir parçası olabileceği düşünülür. Bu düşüncede bir gariplik yoktur, çünkü o 3B’de mevcut olan tekillik eğilimiyle uyuşur. İnsanlar tekil, biyolojik benliğe inanırlar. Eğer onlar bir şeyi 3B’de görmüyorlarsa, o zaman o şey mevcut değildir. Bilim onlara çevrelerindeki görünmez boyutlardan söz etse bile, bu şeylerin hiçbiri gerçek yaşama uyar görünmez. Dolayısıyla, İnsan yalnızdır, âcizdir ve spiritüel güç için tamamen farklı bir tekil kaynağı her nasılsa bulmak zorundadır. Onlar kültürlerine uygun düşen -ve belki akranlarının da bulmuş oldukları- bir spiritüel sistemi bulduklarında, arayışları da sona erer. Çoğu kez, buldukları şey onların yaşamlarını değiştirir. Ama bazen bu sadece onların kendilerini tamam hissetmelerini sağlayan bir yanıttır ve daha ileri bir arayışa ihtiyaç duymazlar. Bu yanıta saygı duyar, ama yaşamlarını değiştirmezler. Onların arayışları sona ermiştir.

Bu tekillik eğilimini dengelemek için, üstatlar bu dünyaya gelip, ailenin nasıl çalıştığına ve neyin mümkün olduğuna dair harika bir bilgi vermişlerdir. Ama onlar tanrılar olarak görülmüş, çoğu kez öldürülmüş, öldükten sonra onlara tapınılmıştır. İnsanın lineerlik eğilimi içinde, bu tümüyle çok lineer ve tamamen anlaşılabilirdir. Ancak, şimdi bunun dışına çıkmanın ve daha tam bir gerçeği görmenin zamanı gelmiştir.

Bu yeni düşünüşün sonucu, “size ilk başta anlatılandan çok daha geniş olan” bir Tanrı yaratacaktır. Bu, öğrenmiş olduğunuz hiçbir şeyi “yanlış” kılmayacak, ama sizin bütün ile ilgili anlayışınızı güçlendirecektir. Böylece, Ruh ile tamamen yeni bir ilişki ortaya çıkacaktır ve siz tüm diğer spiritüel sistemleri, onları kullananlar için uygun olarak gören bir tutumla ilerleyeceksiniz. Böylece, “Tanrı’ya giden sadece bir yol”un bulunduğu yargısı ya da tekillik eğilimi olmayacaktır. Onun yerine, Tanrı’ya giden tüm yollar kutlanacaktır. Çünkü siz, gerçekten, en sonunda tüm aile ile karşılaşacak ve hepinizin “gerçek ağacına tırmanmakta olduğunuzu” ve bu ağaca tırmanırken, her seferinde bir tohumu bulduğunuzu ve her bir yaşamın tekâmülünü yaşadığınızı idrak edeceksiniz.

Dolayısıyla, Yüksek Benlik İnsandan ayrı değildir. O gerçekten de içinizdeki Tanrı’dır ve alışılması en zor olan şeydir. Çünkü İnsanlar Tanrı’yı kendi parçalarından çok daha zeki ve sevilebilir bir şey olarak görmek isterler! Ancak, gerçek şu ki, bu Yüksek Benlik çok sevilebilirdir, çünkü o bizzat sevgi sisteminin bir parçasıdır ve gerçekten tekil bir şey değildir. O, daima DNA’dadır ve orada, öbür tarafa açılan boyut-kapısının bir parçası olarak bulunur. İşte bu yüzden, en önemli yaşam derslerinden biri kendinizi sevmeyi öğrenmektir. Bu size, bir parçanız olan Yüksek Benliğiniz ile etkileşime girme ve iletişim kurma yeteneğini kazandırır.

Eğer siz daha boyutlar-arası düşünmeye başlıyorsanız, DNA’yı bir başka şeye götüren bir vasıta ya da bir kapı olarak görebilirsiniz. Siz şimdi, DNA’nın, tüm bunları “içermesinden” çok, sadece “sizi oraya ulaştırdığını” idrak etmeye başlarsınız. Bir asansör sizin varacağınız yeri içerir mi? Hayır. O sadece sizi oraya götüren küçük bir kutudur. Siz daha çok-boyutlu hale gelirken, DNA da bu niteliğe (sizi gideceğiniz yere ulaştırma niteliğine) sahip olur. Onu, Yüksek Benliğe giden bir asansör olarak düşünün. Çünkü siz “onun içine” girdiğinizde, inanabileceğinizden çok daha geniş bir yere götürülürsünüz. Bazen bu bir İnsan için düş kırıklığı yaratıcıdır, çünkü İnsan, bu yolculuğa başladığında genellikle ortaya çıkan tüm duyguyu ya da boyutsal değişimi içeremez. Buna baş ağrıları, uykusuz geceler ve hatta mide bozuklukları eşlik eder.

İnsan tüm bunlara bakıp, “Benim tüm istediğim Yüksek Benliği bulmakken, Ruh beni neden hasta ediyor?” der. Bunun yanıtı aşikâr olmalıdır, çünkü sizin arayışınız her şeyi sarsmaktadır. Siz bir kendini-keşif yolculuğuna başladığınızda, bu sadece beyni değil, tüm hücreleri kapsar. DNA tüm hücresel yapıda bulunur, böylece her şey bu yolculuğa katılır. Biz, ayrıca, bu sorunları çözmenin sırrının “hücrelerinizle ve Ruh’la konuşmak” ve onlara, “Bana, yavaş bir süreçle, sadece alabileceğim kadarını verin” diye direktif vermek olduğunu da söylemiştik. Bu, kendi sezgisel idraklerinizden bile sorumlu olmanızı ve onları kendi rahatlığınız içinde elde etmenizi sağlar. Bu ayrıca, tüm bunlarda güce gerçekte kimin sahip olduğu konusunda size bir fikir vermiyor mu?

İnsan bu bilgiyi alır, sonra kendi lineer düşünme sürecini kullanarak değişmeye başlar, sonra durur ve bu bilgiyi doğru uygulayıp uygulamadığını merak eder. “Bu tam olarak nasıl söylenmişti? Bunu sabah mı uygulayacaktım, yoksa akşam mı? Günde kaç kere uygulamalıyım?” Burada bu tür sorulara doğru ve içten bir yanıt vereceğiz: Bir an için, bir imparatorluğun kralı ya da kraliçesi olduğunuzu düşünün. Herkes karşınızda saygıyla eğiliyor ve sizin taşıdığınız bilgeliği işitmeye hazır olarak bekliyor. Yemeklerinizi ne zaman yiyeceğiniz, kimleri göreceğiniz, nereye gideceğiniz ve bilgeliğinizi ne zaman öğreteceğiniz de dahil olmak üzere, her şeyden tamamen siz sorumlusunuz. Şimdi, siz bu durumda şöyle bir soru sorabilir misiniz: “Hücresel hizmetkârlarıma tam olarak hangi sözcükleri kullanmalıyım? Bu sözcükleri sabah hatırlayabilecek miyim?” Yanıt şu ki, onlar protokolü hiç umursamaz! Onlar sizin her sözcüğünüze sıkı tutunmaktadır ve hiç uyumaz, sadece sizin onlara bir yön -herhangi bir yön- vermenizi bekler! Anlıyor musunuz? Bir insana, kendisi için yaratmış olduğu bir yapının içinde bir şeyi doğru yapıp yapmadığını merak ettirten şey lineer eğilimdir.

Spiritüel doktrinlerin çevresindeki İnsan kuralları da sadece budur: İnsanın kuralları. Bunun dışına çıkın ve şunu idrak edin: “Eğer Yüksek Benliğim benim içimdeyse, o zaman tanrısallık ile aramda direkt bir hat var demektir.” Gerçekten de öyledir! Bu harika bir ilk adımdır. Sonra, onunla ilişkinizle ilgili yenilenmiş tutumunuzdan ötürü, Yüksek Benliğiniz sizin için gittikçe daha erişilebilir olur. Bazı çevrelerde ona “Kutsal Ruh” denir. Bu, İnsanlar önemli şeyleri başarmak için yardıma muhtaç olduklarında onları ziyaret eden bir enerjidir. Bu ayrıca Yüksek Benliğin bir tanımıdır. Böylece, bu evrensel spiritüel enerjinin gerçek bir parçası olarak kabul edilen bir şeydir ve onun birçok ismi vardır.

DNA’nızın içinde bu enerjiye sahip olmak, sizi istediğiniz şeyi tezahür ettirmeye götüren bir yola sahip olmak gibidir. Çünkü siz bu parçanızla temas kurmaya başladığınızda, yaşamınızda her şey değişmeye başlar. Çevrenizdeki enerjinin bütünü ve kendi tanrısallığınız hakkında daha çok şeyi idrak etmeye başlarsınız. Dolayısıyla, içinizdeki bu enerjinin, meditasyon yaparken ya da dua ederken “bağlanmak” istediğiniz enerji olduğunu düşünebilirsiniz. Bir İnsan, tekilliği içinde, “kendisinden daha önemli olan birine ya da bir şeye” dua etmek ister. Kendi bütünlüğünüze dua ediyor olmanız fikri tümüyle kabul edilemezdir, böylece siz dua edecek bir varlığı ararsınız. Onun yerine, size diyoruz ki, dua ve meditasyon bir kutlama olarak başlamalı, sonra o boyut-kapısından geçişle devam etmeli; Yüksek Benliğin yardımıyla, çevrenizde oturan ailenizle, bölünerek sizden ayrılmış olan parçalarınızla ilişki kurmanızı sağlayan bir yerde son bulmalıdır. Bu sizin yuva ile bağlantı kurmanızdır ve bu şekilde hissedilecektir. Bu tüm parçalarınızla iletişim kurmaktır. İşte bu yüzden, biz onu Dua ve iletişim tabakası olarak da adlandırıyoruz.

Böylece, biz Yüksek Benliği dua ve iletişim tabakası, perdenin öbür tarafına uzanan bir boru hattı ya da iletken olarak adlandırmaktan hoşlanıyoruz. O sizin kendi kutsal enerjinizi kullanır ve bu önemlidir. Bir an şunu hayal edin: İnsan cennetin kapısının önünde durmaktadır. O, cennetin kapısını açmaya, hatta o kapıyı çalmaya lâyık olup olmadığını merak etmektedir. Acaba kapıdan kovulacak mıdır? O sadece bir İnsandır. Sonunda, kapıyı açacak varlığın onun gösterdiği saygıyı görüp ona merhamet etmesi için kapının önünde secde eder. Bu örnek, insanlığın çoğunu ve onların dua etme biçimini temsil eder. Şimdi, onu farklı bir biçimde yapalım.

Siz ailenin bir üyesisiniz ve yuvanıza açılan kapı önünüzde durmaktadır. Şu anda yuvanın içine giremezsiniz, ama kapıyı açıp içeridekilerle iletişim kurabilirsiniz. Kapının öbür tarafında, uzun bir zaman önce aranızdan ayrılmış olan akrabalarınız ve arkadaşlarınız bulunmaktadır. Siz kapıyı çalana dek, onlar sizin orada, kapının önünde durduğunuzu bilmezler. Öyleyse kapıyı çalmalısınız. Anlıyor musunuz? Ailenin bir üyesi olarak bu hakka sahipsiniz. Sadece bu değil, onların kapının önünde kimin bulunduğunu öğrendiklerinde duyacakları sevinci görmelisiniz. Bunu bir yeniden-buluşma izleyecek ve sevinç gözyaşlarıyla dolu olan iletişimler unutulmaz olacaktır. Şimdi, aile üyesi, bu durumda sen önce secde eder misin? Hayır. Ruh, sizi tamam ve değerli olarak ve evrendeki her varlığa eşit olarak görür. Yüksek Benlik o zaman sizin oraya ulaşmak için bindiğiniz taşıt olur; üstatlık bu taşıtı sürer. Dokuzuncu Tabakaya ulaştığımızda, bu konuda daha çok söyleyeceğiz. .

EHYEH ASHER EHYEH, bu tabaka için seçmiş olduğumuz İbranice Tanrı ismidir. Bu isim gerçekten de muhteşemdir. Çünkü onun anlamı, “Ben BEN’im”dir. Bu ibare birçok spiritüel sistemde kutsaldır ve öyküye göre, Musa Peygamber “Orada kim var?” diye sorduğunda, Tanrı kendini böyle tanıtmıştı. O, gerçekte ne anlama gelir? O bir bilmece gibi görünür. Aslında, değildir. Gerçek anlam, “Ben’im, Ben Olacağım”dır. Bu, yorumu hakkında hâlâ merak uyandıran bir bildirimdir. Öyleyse onu şu şekilde düşünün: “BEN’İM” sözcüğü, “Benim ismim bu” anlamına gelir; “BEN OLACAĞIM” ise “Ben ebediyen varım” anlamına gelir. O zaman tüm cümle aslında şu anlama gelir: “Ben Tanrı’yım ve ebediyen varım!” Bu gerçekten de Yüksek Benliğin, Yaratıcı’nın enerjisidir; çünkü o her İnsanın tanrısal bölümüdür. O, Tanrı ile iletişimin kapısıdır.

Bazıları, Yüksek Benlik neden “yüksek”tir, diye sorabilirler. Siz onu nasıl görüyorsunuz? O yukarıda, bulutların üzerinde midir? Cennette midir? Onun içinizde olduğunu size söylemiştik. Öyleyse yüksek'in anlamı nedir? Çünkü o, 3B hücresel yapınızın herhangi bir bölümünden daha yüksek frekansta titreşen bir parçanızdır. O, Yaratıcı’nın frekansında titreşmektedir, görünmezdir ve saklıdır. Sizden bu kapıyı dikkatli bir biçimde açmanızı istememizin nedeni budur!

Bu tabakanın numerolojisi kendi içinde çok-katmanlıdır. Altı tek başına durduğunda, biz ona iletişimler, denge ve uyum enerjisini vermişizdir. Bu, Yüksek Benlik tanımına hoş bir biçimde katkıda bulunur, ama daha fazlası, vardır. Altı, değişim anlamına gelen beş’in ve kutsal anlamına gelen yedi’nin yanında yer alır. Bu kuantum numerolojinin nasıl çalıştığını anlıyor musunuz? Çünkü sizin o sayının nereden geldiğini ve temsil ettiği lineer ya da lineer-olmayan dizide onun yanında hangi sayının bulunduğunu dikkate almanız gerekir.

Şimdi, bazı tabakaların diğer bazı tabakalarla çalışmadıkça tamam olmadıklarını açıklayacağım. Size bunun daha karmaşık hale geleceğini söylemiştim ve şimdi geliyor. Çünkü Yüksek Benlik tabakası DNA sisteminin içinde kendi başına duramaz. Bu sistem, kendi çevresindeki belirli enerjilerin bazılarıyla ve on iki dairesindeki bazı sayılarla etkileşime dayanır. Burada, partnerimin daha önce sunduğu otomatik vites sistemi örneğini kullanalım: Motor ile vites sistemini birbirine tutturan ana çark bile, erişeceği oranları ve hızları belirlemek için daha küçük parçalarla çalışmalıdır. Daha önce, DNA’yı, bir sıra ya da küme yerine, bir sayılar dairesi içinde düşünmenizi söylemiştik. Öyleyse Yüksek Benlik tabakasını DNA motorunun bir parçası olarak düşünün.

Altıncı Tabaka, üç’ün enerjisiyle birlikte en iyi şekilde çalışır. Geriye dönüp, DNA’nın Üçüncü Tabakası hakkında söylenenleri okuduğunuzda, bunun neden böyle olduğunu anlayabilirsiniz. Çünkü katalizör, bir enerji kendini değiştirmeden başka bir enerjinin yaratılmasına yardımcı olduğunda neyin mümkün olduğunu temsil eder. Bu, İnsanın günlük yaşamda Yüksek Benliği bulmasının açıklamasıdır. İnsan çok değişir ve Yüksek Benlik aynı kalır.

Yine, altı’nın ve üç’ün birlikte çalışmasına bir bakın, çünkü onlar bir dokuz (tamamlama) üretir! Bu, birbiriyle çalışan DNA enerjilerinde ortak bir temadır ve bu durumda tamamlama, sevinç katalizörünün eylemi yoluyla Yüksek Benliğe kapı açmanın tamamlanışı olarak tanımlanır.



Altıncı Tabakanın Özeti



Bu tabaka, siz bu dünyaya geldiğinizde sizden ayrılmış olan en büyük kutsal parçanıza açılan bir kapıdır. O, dua ve meditasyon yoluyla Tanrı ile iletişim kurmaya yardımcı olur ve o “BEN’İM” tabakasıdır. O, perdenin öbür tarafına uzanan bir boru hattı olarak görülür ve çoğu kez “Kutsal Ruh” olarak adlandırılır. O, ayrıca, İnsan tanrısallığı grubundaki son tabakadır ve çok-boyutlu Üçüncü Tabakanızla birlikte çalışır.





9 - DNA’NIN ÜÇÜNCÜ GRUBU Yedinci, Sekizinci ve Dokuzuncu Tabakalar


Kryon





Kryon

DNA’NIN ÜÇÜNCÜ GRUBU: Lemuryan Tabakalar

Lemuryan Tabakalar Yedinci, Sekizinci ve Dokuzuncu Tabakalardır. Biz açıklamalarımızı sürdürürken, DNA’da temsil edilen enerjilerin daha da boyutlar-arası hale geldiklerini göreceksiniz. Ancak, bu tabakalar ayrıca bir yaratılış öyküsünü anlatır ve DNA’da, onu “Dünya üzerindeki insanlığın kütüphanesi” yapan neyin bulunduğunu açıklar.



YEDİNCİ TABAKA: Birinci Lemuryan Tabaka (bkz. s. 359)



Sevgili varlıklar, biz size çok garip gelecek bir şeyi nasıl açıklayabiliriz? Tüm büyük spiritüel (dinî) sistemlerinizin metinlerinde, İnsanın spiritüel düşünüşünün başlangıcının meleksi bir kaynaktan geldiği anlatılır. Bu konuda sayısız mecaz vardır, ama spiritüel özünüzün yıldızlardan gelmiş olduğunu söyleyen çok az mecaz vardır.

Önce şunu bilin: “Spiritüel farkındalığın başlaması”yla ilgili tüm öyküler, tıpkı sizin gibi olan ve yüksek bilinç geliştirmiş İnsanları içerir. Herhangi bir dinî sistemdeki hiçbir spiritüel öykü, bir mağarada yaşayan, avının üzerine eğilmiş, onu başka bir hayvanın kemiğiyle vurarak öldüren vahşi bir İnsanla başlamaz. Tüm mecazlar, sizinkine çok benzeyen bir tekâmül aşamasında bulunan “gelişkin bir İnsan”ı anlatır. Bu önemlidir, çünkü o çok doğrudur, insanlar, aklen onu alıp özümseyebilecek noktaya dek geliştiklerinde “spiritüel bilginin tohumu”nu almışlardır.

Ancak, bununla bile, Pleiadesli kardeşlerin bu tohumu İnsan ırkına gerçekten ekebilmeleri binlerce yıl almıştı. Bu hızlı bir olay değildi ve tamamlanması için aradan birçok kuşağın geçmesi gerekmişti.

Partnerimin daha önce açıkladığı gibi, insanlık bu dünyadaki tüm diğer memeliler gibi birçok türde gelişmiş ve bu, hayatta kalma konusunda muazzam bir çeşitlilik yaratmıştı. Eğer çevrenize bakarsanız, doğanın işleyiş biçiminin böyle olduğunu görürsünüz; çünkü doğa bir tema üzerinde çeşitlemeler yaratarak türlerin varlıklarını sürdürmelerini garantiye alır. Ancak, bu gezegenin spiritüel bir bilince kavuşabilmesi ve “tek özgür seçim gezegeni” olabilmesi için tek bir İnsan türünün varlığını sürdürmesi gerekiyordu.

“Tek özgür seçim gezegeni,” birçokları için kafa karıştırıcı bir kavramdır. Bunu size tekrar açıklayayım: Bu, evrende halen, Dünya’nın spiritüel bir varlığın içindeki Yaratıcı’yı kabul ya da ret etme seçimine sahip olduğu tek yer olduğu anlamına gelir. Bu, İnsanların Gaia enerjisinin titreşimini, Dünya’nın titreşim düzeyini kontrol edebildikleri, belirleyebildikleri tek gezegendir. Dolayısıyla, bu gezegen -en sonunda başka bir Evren’in başlangıç titreşimini belirleyecek olan bir sistemde ne kadar yüksek frekansta titreşeceğini “seçebilir.” Başka hiçbir gezegen bu sisteme sahip değildir. Bazı gezegenler eskiden sahipti ve onlardan biri hâlâ Yedi Kız Kardeş (Pleiades) sistemindeki yıldızlardan birinin yörüngesinde dönmektedir.

Evrenler her zaman yaratılır ve “Büyük Patlama” teorinizin saçma olmasının nedenleri şunlardır: (1) Bu teori, İnsanın, daima her şeyin başlangıcını arayan bilimsel 3B eğiliminin ürünüdür. Ancak, kuantum bir niteliğe sahip olan herhangi bir şeyin bir başlangıcı yoktur. Görünüşe göre, atomun bir başlangıcının olmaması bilimi rahatsız etmemektedir, çünkü atom büyük patlamayı başlatan unsurdu; ama bilime göre, evrenin bir başlangıcı olmalıdır! Dolayısıyla, bilimin görüşüne göre, Büyük Patlama -her nasılsa hepsi Tanrı parçacıkları olan, çünkü bir başlangıcı ve sonu olmayan- atomların evreninizin başlangıcı olan bir patlama yaratmasıyla başlar.

(2) Evreninizin, lineer İnsan düşünüşünün eğilimini tatmin eden bu sahte başlangıca sahip olması için, yok-edilemez atomun gizemli bir biçimde, her nasılsa aktifleşmiş olması gerekir. Bu düşünüşe göre, bir nano-anda (saniyenin milyarda birinde), tüm var olan, hiç var olmayandan çıkarak belirmiştir. O yaratıcı anda, tüm fizik kuralları bu başlangıca izin vermek için askıya alınmış ve evren başlamıştır. Tüm bunlar, İnsanın “evrenin nasıl başladığı”yla ilgili eğilimini tatmin etmek için, geometrinizdeki -daima bir yerde, her nasılsa başlaması gereken- düz bir çizgi gibi sunulmuştur. O çizgi, her nasılsa bitene dek, sonsuza dek uzayabilir, ama sizin 3B lineer düşünüşünüz onun bir başlangıca sahip olmasını talep eder.

Burada biraz durup zamanın etkisinden söz etmek istiyorum; çünkü zaman İnsanın mantık sürecine ağır bir baskı yapar. Bilimciler, gelişkin teleskoplarla zamanda geriye bakabilir ve gelişmekte olan bir evreni (milyarlarca yıl önceki ışık sayesinde) görebilirler. Bu, bir başlangıcın, galaksilerin bugünkü gibi olmadıkları bir zamanın bulunduğu fikrini daha da sabitleştirir. Dolayısıyla, gelişim senaryoları, bir zamanlar bir başlangıcın olduğu ve galaksilerin form’suz ve yeni bir şeyden oluştukları fikrini destekler görünür.

Oysa, evreniniz daima vardı. O daima var olacaktır, ama boyutsal bir döngü de vardır. Bu döngüde evren kendi içine çökmez. Bu döngüde evren, kuantum enerji kurallarından ötürü bölünmesi gereken bir yere kadar genişler. Bu bölünme vuku bulduğunda boyutlar-arası bir değişim meydana gelir ve bu boyutların çarpışması gibi görünür. Gerçekten de o budur, çünkü boyutsal nitelikleri tanımlayan kuantum kurallar enerjiye sahiptir ve kuantum bir hal bile bir türden diğerine dönüşür. 3B’de, bu bir patlama gibi görünebilir.

Bu meydana geldiğinde, sizin gördüğünüz şey 3B maddesinin kendisini yeniden şekillendirmesidir. Bildiğiniz şekliyle yaşam sona erer ve madde kendini yeni bir boyutsal hal içinde yavaş yavaş yeniden şekillendirdikten sonra yaşam kendini tekrar yaratır. Bir başka deyişle, bir evren bir diğerini kapsayacak şekilde bölünür, ama bu sadece o evrenin daha yüksek bir formda devam etmesidir. Böylece, bir bakıma, evreninizin bugünkü şeklinin gerçekten bir başlangıcı vardır, ama o sadece, daha önce var olanın bir devamıdır.

Tüm bunların içinde, sizin “kara delikler” dediğiniz, gerçekte her bir galaksinin boyutsal “ebeveynleri” olan şeylerin etkileri saklanmaktadır. Onlar, tüm galaksinin bir olarak hareket etmesini (dönmesini) sağlayan ve onu, henüz keşfetmediğiniz kuantum niteliklerle bir arada tutan dengeli bir itme- çekme enerjisi sağlar.

Karanlık maddenizin, evrenin enerji oranının ve daima bir genişlemenin sürüp gidiyor görünmesinin sırrı bu “kara delikler”dir. Bu, evrenin hacminin gerçekten genişlemesinden daha çok, kuantum bir enerji genişlemesidir. Kuantum bir enerji genişlemesi, hacim olarak değil, boyutsal olarak artan bir enerji niteliğidir. O bunu yaparken, sizin 3B’de mesafe olarak algıladığınız şeyin yerini alır. Bu algılayış sizin henüz boyutlar-arası süreçleri görmemenizden kaynaklanır. Galaksiler birbirlerinden hızla uzaklaşmakta mıdır? 3B’de, evet! Ancak, çok-boyutlu bir halde, hayır. Onlar aynıdır, ama sizin “karanlık madde” olarak gördüğünüz şey büyümektedir.

Gerçek şu ki, görünmez olan enerji yaratılır ve o 3B’deki maddeyi kendinden uzağa iter. Eğer siz şişirilen bir balonun içindeki bir molekül olsaydınız, sadece balonun derisinin ortadan geriye çekilmekte olduğunu algılardınız. O, gittikçe artan bir hızla sizden uzaklaşırdı. Sizin farkında olmayacağınız şey, içeri daha fazla görünmez-havanın pompalanmasıdır. Böylece, boyutlar-arası bir kuvvet olarak size “görünmez” olan enerji her zaman yaratılır, ama siz henüz bu tür bir enerjiyi tanımlamadınız bile. Siz sadece onun çok büyük bir biçimde orada olduğunu biliyorsunuz, ama onun ne olduğunu bilmiyorsunuz. Bunlar sizin yeni yeni anlamaya başladığınız olgulardır; bu yüzden, tüm bunların ardındaki bilimin kabul ve tasdik edilmesi bir zaman alacaktır. Bu gerçekleştiğinde, bu bilgiyi ilk kez nerede okuduğunuzu hatırlayın!

Bilimin Büyük Patlama’nın kanıtı olarak gösterdiği enerji “kalıntısı,” sadece, bir şeyin değişmiş ve büyük bir değişimin vuku bulmuş olduğunun kanıtıdır. Çünkü vuku bulmuş olan şey, her şeyin -açıklanamaz olan ve atomik yapısı bir gizem olan- bir patlamada sihirli bir biçimde yoktan var olduğu bir durum değil, boyutsal bir değişimdir. İnsanın eğiliminin nerede mantıksal bilimden önce geldiğini görüyor musunuz? Siz düz bir çizgi içinde düşünme eğilimindesiniz ve o çizginin bir başlangıcı olmalıdır...



Pleiadesliler Sahneye Giriyorlar...



Binlerce yıl önce, çok ilerlemiş bir spiritüel varlıklar ırkı, İlahî plân doğrultusunda insanlık ile çalışmaya başladı. Onlar birçok kez Dünya’ya gelmişlerdi ve çalışmalarına başlamak için doğru anı bekliyorlardı. Kendi yollarınca burada kaldılar ve insanlığın içinde değiştirmekte oldukları DNA’nın doğru olduğundan emin oldular.

Onlar İlahî plân doğrultusunda buradaydılar. Dünyayı fethetmek ya da sahiplenmek istemediler. Buraya kendi türlerinin tohumunu ekmek, sonra geri dönüp dünyayı ele geçirmek istemediler. Bu tür öykülerin hepsi İnsanlar tarafından yaratılmıştır ve korkuya-dayalı bir eğilimi gösterir. Yine de, bu varlıkların İnsanların içlerinde “saklandıklarını ve bir gün her nasılsa ruhlarınızı ele geçireceklerini ya da sinsi bir plânlarının bulunduğunu söyleyen komplo öyküleri varlığını sürdürür.

Öyleyse, sevgili İnsan, sana şunu sormalıyım: Sen Tanrı’ yı yaşamında bir istilâcı olarak görüyor musun? Tanrı, senin ruhunu ele geçirmek ve özgür iradene aykırı bir yere götürmek için mi buradadır? Tanrı sana yaşam kuvvetinin en yüksek fatihi olarak mı görünüyor? Sence, Tanrı sizin ne yaptığınızı “Merkezî Haber Alma”ya bildirmek için bu dünyanın sokaklarında yürüyerek İnsanları gizlice gözetlemekte midir? Yanıt aşikârdır, ama hâlâ, dram isteyen ve bazı şeyleri heyecan verici kılmak için komplo teorileri üreten İnsanlar vardır. Bu onların özgür seçimidir. Bu sizin de seçiminiz midir?

Pleiadesliler, bildiğiniz evrenin mezun-olmuş yaşam formlarını temsil ederler. Onlar ilk “tek özgür seçim gezegeni”nin varlıklarıydı ve güneş sisteminizin yaratılış enerjisi üzerinde spiritüel bir etki yapmışlardı. Onların uygarlığı sizinkinden daha yaşlıdır. Evren açısından pek yaşlı olmasa da, onların gelişip, savaşlar ve büyük sıkıntılar geçirmelerine ve bir görevle - titreşimlerini İnsanımsı formların bir sonraki kuşağına aktararak çalışmayı sürdürme göreviyle- mezun olmalarına yetecek kadar yaşlıdır. Onlar bu görevi, DNA’larının kuantum çok-boyutlu) bölümünü Dünya gezegeni üzerindeki İnsan denen memeliye aktararak yaptılar. Bunun zamanı gelmişti. Dünya buna hazırdı. Bu, yaklaşık yüz bin yıl önceydi; bu, Dünya’nın bunun mümkün olabileceği yere ulaşmasının aldığı uzun zamanla kıyaslandığında, gerçekte o kadar uzun bir zaman önce değildir.

Size anlatmamış olduğumuz şey, Pleiadesliler’in buraya gelen ilk dünya-dışı ziyaretçiler olmadıklarıdır. Bu konuya girmek için bir neden yoktur, çünkü onun sizin spiritualitenizle hiçbir ilgisi yoktur. Sadece, Pleiadesliler çalışmalarına başladıklarında, diğerlerinin Dünya’nın sunabileceği şeyle artık ilgilenmediklerini söylemek yeter. Orada artık yapılacak hiçbir yıldız savaşı, hiçbir savaş yoktu. Pleiadesliler, çalışmalarını mükemmel bir zamanda yaptılar; bu, Yaratıcı enerji tarafından, Dünya’nın bir sonraki tekâmül basamağı için, yani Yaratıcı enerjinin tohumunun İnsan DNA’sına ekilmesi için doğru ve uygun olarak takdir edilen bir zamandı.

Pleiadesliler, kuantum (boyutlar-arası) teknolojiye sahiptirler ve sizin henüz keşfetmediğiniz iki fizik yasasını anlarlar. Bu onlara, kendilerini evrenin kuantum hali içine dolaştırma (karıştırma) ve sizin gezegeninize neredeyse anında ulaşma yeteneğini verir. Bunu bildiğinizde, onlar için İnsan formu içinde saklanmanın, İnsan kılığına girmenin neden gerekli olmadığını anlayabilirsiniz. Bu onlar için çok aptalca bir şey olur, çünkü onlar istedikleri her zaman burada olabilirler.

Bugün, teknolojiniz, İnsanların bulunmadıkları bölgelerin görüntülerini sağlayan kameralar vasıtasıyla ve “uzun mesafe” görüşüyle bölgeleri sürekli olarak gözlemler. Bir başka deyişle, siz bir kameranın kurulduğu her yerdeki her şeyi görüntüler vasıtasıyla görebilirsiniz. Yüz yıl kadar kısa bir zaman önce bile, bu uygulama, onu yaptığınızı görebilen bir toplumda korku yaratırdı. Siz, uzak mesafedeki bir şeyi görünmez bir biçimde görebildiğiniz için “şeytanî biri” ve bir büyücü olarak damgalanırdınız. Bu da komplo teorilerine ve korkuya-dayalı kararlara yol açardı. O zamanki İnsanlar, sizin başka bir yerdeki video ekranını seyrettiğinizi değil, o görüntülerin o odada bulunduğunu varsayacaklardı. Anlıyor musunuz? Sizin realiteyi algılayışınız, sadece, bildiğiniz şey tarafından şekillendirilir ve insanlık bilmediği şeyden daima kötülük ve korku yaratmıştır.

Ayrıca, Pleiadesliler’in boyutlar-arası uzay-gemisi gözlemlenebilir durumdadır ve görülmüştür. Boyutlar-arası bir haldeki şeyler bir 3B tarzında hareket etmez. Siz, “yumuşak ve titrek bir ışıkla parıldayan,” olanaksız hızlarda hareket eden, sadece bir an için duran, sonra tekrar aynı hızla hareket eden nesneleri gördüğünüzde, garip ve sizinkinden farklı olan bir boyutsallıktaki hareketi görmektesinizdir. Bu, biliminizin henüz sahip olmadığı bir şeydir; sizin sahip olduğunuz her şey hâlâ tek tür boyutsallıkta, yani sizinkinde hareket eder. Bu da her şeyi sizin 3B beklentilerinizle sınırlar. Ancak, bilim dolaşık bir haldeki maddenin -yani aynı anda iki 3B yerde bulunuyormuş gibi görünen maddenin- işaretlerini çoktan görmüştür. Onu şu şekilde düşünün: Siz aynı anda her yerdesiniz! Kumun üzerine bir daire çizin; karıncalar dairenin içinde olurlar. Parmağınızı bir yere koyarak bir karıncayı irkiltirsiniz. Parmağınızı birdenbire, neredeyse anında başka bir yere de koyarsınız. Karınca, sizin korkutucu bir hızla bir yerden başka bir yere gitmiş olduğunuzu düşünür! Karıncanın görebildiği tüm şey parmaktır. Anlıyor musunuz? Siz daima o dairenin üzerinde bulunmaktasınızdır ve “hiçbir yere gitmemiş”sinizdir. Bu, “dolaşıklık”tır ve o boyutlar-arası “yolculuğun” esasıdır.

Bir kâğıdın üzerindeki 2B (iki-boyutlu) insan figürleri, “bulundukları kâğıdın üzerine düşen, görünüşte esrarengiz ve açıklanamaz ışıklar”ın bu ürkütücü ziyareti karşısında şoke olurlar. Bu ışıklar bu figürlerin mantığını şaşırtır ve onları korkutur. Bu ışıklar ne olabilir? Bu arada, 3B yaratıklar kâğıdın üzerinde süzülerek, henüz “yukarı” kavramına sahip olmayan dostlarını ürkütmemek için ellerinden geleni yaparlar.

Pleiadesli kardeşleriniz DNA’yı değiştirme uzmanları değildiler. Onlar, İnsan DNA’sını yeniden yaratmadılar ya da ona bir şey eklemediler. Laboratuarlar kurup, az sayıda İnsan üzerinde mikro-cerrahi uygulayıp, sonra onları İnsan toplumuna göndermediler. İnsanları kaçırmadılar ya da korkutmadılar. Onlar, yaptıklarını düşündüğünüz şeyi yaptılar ve doğum niteliklerinin bütünleştirilmesi süreciyle, yavaş yavaş, kendilerinin bir melezini yarattılar. Sonuç, onların spiritüel DNA niteliklerine sahip olan bir İnsandı, ki bu Dünya üzerinde hiç olmayan bir şeydi. Bu süreçte insanlık kısmen Pleiadesli oldu. Siz, onların, biyolojik kalıtımın normal doğum süreci ile size verdikleri spiritüel DNA niteliklerine sahipsiniz. Onların bunu hiç kimseyi ürkütmeden yapmış olduklarını hiç düşündünüz mü? Gerçekten de böyle yaptılar, çünkü onlar İnsan toplumuna “uyar”lar. Bu, ayrıca, onların tıpkı size benzedikleri anlamına da gelir.

Eğer onların yerinde olsaydınız, siz bunu nasıl yapardınız? Bu muazzam bir dürüstlük ve sevgi ile yapılmıştı. Onlar sizinle birlikte yaşadılar. Bu sürece yıllarını, hatta çok uzun olan ömürlerini harcayarak, onu düzinelerce İnsan kuşağı boyunca sürdürdüler. Sonra, bu görevi tamamladıklarında, buradan ayrıldılar.

Sevgili İnsanlar, bir gün onlar geri döndüklerinde ve sizinle 3B’de karşılaştıklarında, onları gördüğünüzde kahkahalarla güleceksiniz! Çünkü onlar tıpkı size benzerler! Belki biraz daha uzun boyludurlar, ama yine de görüntüleriyle sizi şoke edecekler; o zaman onların sizin yıldız tohumu ebeveynleriniz ve sevgi dolu varlıklar oldukları çok aşikâr olacaktır.

O süreçte, yavaş yavaş, DNA’nızın kuantum bölümleri Pleiadesliler’in sahip olmanızı istedikleri şeyi -onların sahip oldukları ve Yaratıcı enerjiyi, Akaşik Kaydı ve bugün sizin spiritüel dediğiniz tüm nitelikleri içeren bir sistemi- aldı. Böylece, bu bölümde anlatacağımız üç “Lemuryan Tabaka” Pleiadesliler’in size verdikleri şeyin özünü temsil eder. Yedinci Tabaka “Boyut Dışı Duyu Tabakası”dır. Yine, Pleiadesliler’in size verdikleri şeyi de tabakalar ya da “şeyler” olarak sayamazsınız, çünkü o tüm kuantum DNA’nıza yayılmıştır. Ama bu açıklamada esas unsurları lineer bir biçimde sunabilirim ve böylece bu üç enerjiyi Lemuryan Tabakalar olarak seçtim.

Neden Lemuryan? Bu dünyadaki diğer İnsan türleri ölürken, Pleiadesli DNA’ya sahip olanlar hayatta kaldılar ve kendi kültürlerini yaratmaya başladılar. Pleiadesli tohumların dünya çapında ekilmelerine karşın, muazzam bir anlayış ve güç kazanan tek bir büyük uygarlık ortaya çıktı. İnsanlar hep aynı şekilde tekâmül etmezler. Bugün çevrenize bir bakın. Herkes aynı mı? Afrikadakiler, Kuzey Amerikadakiler’in sahip oldukları istikrarlı hükümetlere, kaynaklara, icatlara, teknolojiye ve kültür bilgeliğine sahipler mi? Hayır, değiller. Ancak, onlar da sizin kadar uzun bir zamandır buradaydılar. Gördüğünüz gibi, İnsanların sahip oldukları şeyler ile çalışma biçimlerinde büyük bir çeşitlilik vardır.

Daha önce de söylendiği gibi, bu en büyük toplum Pasifik Okyanusu’nun ortasında, daha sonra Hawaii Adaları olarak bilinen bölgede yer alıyordu. Dolayısıyla, Polinezyalılar’ın Pleiadesliler’in yapmış oldukları şeyin tam bilgisine sahip olan ilk İnsan ırkı olduğunu söyleyebiliriz. Böylece, ilgilenenleriniz için söyleyelim, ilk gerçek Spiritüel İnsan ırkı beyaz değil, esmer bir ırktı...

Dolayısıyla, Lemurya bu dünyanın sizin gibi İnsanlardan oluşan ilk uygarlığıdır. Tabii, dünyanın her yanında kuantum DNA’ya sahip olan birçok kişi vardı, ama hiçbiri Lemurya’dakiler kadar gelişmiş, ilerlemiş değildi. Lemur dili kaybolmuştur, ama “Hawaii’nin atalara ait dili”nde biraz değişmiş bir öz biçimde varlığını sürdürür, çünkü Hawaiililer ve yükselen sular yüzünden büyük dağı terk edip tüm dünyaya yayılarak tohumlarını ekenler o soydan gelmektedirler. O zaman Lemurya’dan ayrılan varlıklar önce akıntıların onları doğal olarak götürdüğü yere gitmişler, daha sonra rüzgâra karşı yelken açmışlardı.

Birçok kişi, “Kryon, öyleyse şimdiki Hawaii dili Lemur dili gibi mi ses verir?” diye sormuştur. Biraz, ama sizin sandığınız kadar değil. Doğası gereği, bir dil zamanla değişir, ona çok şey eklenir ve ondan çok şey çıkartılır. Bu olağandışı bir şey değildir ve tüm bunların gerçekleşmesi çok uzun bir zaman almıştır. Dolayısıyla, bugün siz tam Lemurca gibi olan bir dile sahip değilsiniz. Ancak, eğer ona en yakın olan dilleri söylemem gerekseydi, bu Japonca’nın ve Hawaii dilinin bir karışımı olurdu. Lemurya nüfusu, tüm dünyaya yayılmış olduğundan, birçok yeni kültür yaratmış ve en sonunda dünyanın birçok diline katkıda bulunmuştur.

“Kryon, bilim Lemurya’nın varlığını kabul etmiyor ve İnsan uygarlığının Ortadoğu’dan çıktığını söylüyor. Buna ne diyorsun?” Ben, gerçek gerçektir diyorum. Söylediğim gibi, Pleiadesli tohum tüm kıtalara ekilmişti. Bilimsel olguları yaratan şey, bilimin keşfetmiş olduklarıdır. Keşifler değiştikçe bilimsel olgular da değişir. Bilim, keşiflerle birlikte değişmeye devam edecektir. Gerçek ise aynı kalır: Kuzey Pasifik Okyanusu’nun ortasında, tarihin en ilerlemiş, en eski ve istikrarlı uygarlığı yer almıştı.

Bir şeyi daha açıklığa kavuşturalım: Pleiadesliler dünyanın her yanında sizinle bu çalışmayı yapmadan önce, İnsan yapısı içinde hiçbir tanrısallık yoktu. Sizin içinizde bir Yaratıcı yoktu ve sizin İlahî geliş ve gidiş sisteminiz mevcut değildi. Siz evrendeki diğer yaşamın çoğu ile aynıydınız. İnsanlar tüm yaşamın aynı olduğunu varsayarlar, ama öyle değildir. Evrendeki yaşamın sadece küçük bir bölümü “Yaratıcı’nın tanrısallığı ile birleşmiştir” ve siz onlardan birisiniz. Bunu yerleştirmeye yardımcı olmuş olan kardeşlerinizin sayesinde, siz onların soyunun ve onların gezegeninin amacının bir parçası oldunuz. Bu arada, bu, bir noktada içinde Yaratıcı’yı taşıyan bir “ilk”in, bir ilk İnsanın ortaya çıktığı anlamına gelir. Bu kolay değildi ve o İnsanın çevresindekiler henüz buna hazır değildiler. Tüm insanlığı odağa getirmek ve onlara bugün bu kitapta incelediğimiz DNA’yı vermek yüzyıllar aldı. Bu süreçte zorluk vardı. Bu süreçte korku vardı. Bu işin bir anda ya da bir gecede yapıldığına inanmayın. Bu ilk İnsan diğerleri tarafından öldürülmüştü. Onlar onun ışığını görmüş ve korkmuşlardı. Sonra diğer birçoğu aynı süreçten geçerek, bugün “aydınlanma korkusu” denen şeyi odağa getirdi. Yaşlı ruhlar geçerli bir nedenle bu korkuya sahiptirler.

Eğer bu konu ilginizi çekiyorsa, daha önce Lemurya, gelişen bir insanlığın yaşam tarzı ve zaman çerçeveleri hakkında anlattıklarımızı okuyabilirsiniz. Burası onları tekrar anlatmanın yeri değildir. Ama şunu bilin ki, bu süreç Tanrı tarafından kutsanmıştı ve Tanrı’nın gözünde çok uygundu. Pleiadesliler, Dünya’ya gelip bir İnsan türüne kendi spiritüel kuantum DNA niteliklerinin tohumlarını ekmeyi içeren İlahî sezgiyi ve eşzamanlılığı izliyorlardı. Onlar buraya gelmeden önce siz bu niteliklere sahip değildiniz.

Bu Yedinci ve Sekizinci enerjiler (Tabakalar) “Birinci ve İkinci Lemuryan Tabakalar” olarak etiketlendiklerinden, İnsanın spiritüel tarihinin şemasında çok özeldirler. Bu nedenle, onlar için sadece İbranice isimler değil, Lemurca isimler ve anlamlar da sunacağım. Çünkü bana göre, Lemurca hâlâ bir dildir.

KADUMAH ELOHİM, bu Yedinci Tabaka ile ilişkilendirilen İbranice Tanrı ismidir. Buna benim verdiğim anlam, “DNA Yuva Dili ve Açıklanan Tannsallık”tır. Bizim bu anlam ile söylemeye çalıştığımız şey, “yuva”nın dilinin artık İnsanın içine sokulduğudur. “Yuva” (Anayurt) Lemurya değildir, o Pleiades yıldız sistemi içinde de değildir. Yuva, perdenin benim bulunduğum ve tüm sevginin üretildiği tarafıdır. Dolayısıyla, “Yuva” sizin Tanrı’nın orada bulunduğuna inandığınız yerdir. Bizim (önceki kitaplarda) “Üçüncü Dil” dediğimiz şey, bu tabaka tarafından temsil edilir. Buradaki üç sayısını fark ettiniz mi? Buradaki üç de yine değişim katalizörüdür. Böylece, “üçüncü dil” şimdi “Lemurya bağlantısı” ve “tanrısal ifşaatın kuantum dili” olarak açıklanmaktadır.

Böylece, tanrısal idrak niteliği bu tabakanın içindedir. O, “Yaratıcı’yı arayışı” temsil eder, ki İnsanlar doğdukları andan itibaren bu arayışı sezgisel olarak içerirler. Onlar eksik olan şeyi aramaktadırlar ve bu arayışı besleyen şey içlerindeki bu tabakadır.

HOA YAWEE MARU, bu tabakanın Lemur dilindeki ismidir. Ben tüm bunları partnerime yıllar önce açıkladım; yani o tüm bu kavramları anlayacak, böylece, kitabı yazarken onları aynı zamanda öğretiyor olabilecek kadar zamana sahip oldu. Sizin bu açıklamalara harcanmış olan enerjiyi ve zamanı anlamanız önemlidir. Şimdi, ben partnerim kanalıyla konuşurken, bu kavramlar onun tarafından bilinmektedir ve dolayısıyla açıklamalar çok daha anlaşılırdır.

Hoa Yawee Maru’nun Lemur dilindeki anlamı, “Açıklanan Tanrısallıktır. Onsuz, siz karanlıkta olursunuz; ama onunla, burada bulunmak için bir nedeniniz olur. O, masumiyet çağının sonudur ve böylece, Tanrı’yı idrak edişle eşanlamlıdır. O, karanlık ve ışık kavramlarının, birlik bilincine karşı ayrılık bilincinin ve başkalarının size iyi ve kötü olduğunu söyledikleri şeylerin açığa çıkıp sergilenmesidir. Ancak, siz bizim onu, “insanlığın içindeki Tanrı’yı açıklayan” (açığa vuran) olarak adlandırdığımızı zaten biliyorsunuz.

Yedi sayısı tanrısallığı, bütünlüğü, mükemmelliği ve bizim deyimimizle “öğrenim yaşamı”nı temsil eder. Çünkü İnsanın sezgisel idrakleri, tümüyle, her aşamadaki İlahî öğrenimle bağlantılıdır. Dolayısıyla, yedi sayısının bu birinci Lemuryan tabakaya nasıl mükemmel bir biçimde uyduğunu görüyor musunuz? Buna ek olarak, bir sayısına da sahibiz! Bunu fark ettiniz mi? O, ismin bir parçasıdır, bu yüzden onun bütünü nasıl etkilediğini dikkate almanız gerekir. Numerolojik olarak, bir “yeni başlangıçlardır ve ayrıca “kendiniz ile ilgili”dir. Her iki sayının da bu tabakayla ilgili bir öyküyü anlattığını görebiliyor musunuz?

Eğer siz sayılardan başka bir şey bilmiyor olsaydınız, şunu bilecektiniz: Burada tanrısal bütünlüğün bir enerjisi vardır. O, mükemmelliği, yeni bir başlangıcı temsil eder ve kendinizle ilgilidir. Dolayısıyla, o, insanlık için bir ifşaat enerjisi olmalıdır. Belki de, okumakta olduğunuz, lineer sözcüklerden oluşan dilin (İngilizce’nin) ardındaki enerjinin tam tablosunu size sunmak için sayıların nasıl çalıştıkları en iyi burada sergilenmektedir. Burada görülecek, sadece bir sayfadaki sözcüklerden çok daha fazla şey vardır, sevgili varlıklar. Bizim bu tabakayı ve tüm bu yıllardan sonra sizin şimdi onunla ilgili bilgiyi okuyabilmenizi kutladığımızı hissedebiliyor musunuz? Bu, Büyük Değişim mucizesidir ve o sizin ne kadar uzun bir yol katetmiş olduğunuzu, bu gerçekleri içeren bu tür bir kitabı bile kabul edecek kadar ilerlemiş olduğunuzu anlatır.



Yedinci Tabakanın - Birinci Lemuryan Tabakanın Özeti



Bu, yaklaşık yüz bin yıl önce Pleiadesliler tarafından insanlığa verilen üç Lemuryan tabakadan biridir. O, en sonunda birçok kültür üretti; ama bunların içinde en ilerlemiş olanı, yaklaşık elli bin yıl önceye uzanan Lemurya uygarlığıydı. Tohum ekme süreci ile başlangıç uygarlığı arasındaki elli bin yıl (1) insanlığın içinde yeni bir DNA türü yaratmanın ve (2) diğer birçok insan türünün yok olarak, geride tek bir İnsan türünün kalmasının aldığı zamandır. O bir tanrısal ifşaat tabakasıdır ve onun mecazı, masumiyetin sonu ve spiritüel farkındalığın başlangıcı’dır.



SEKİZİNCİ TABAKA: Ana Akaşik Kayıt (bkz. s. 360)



Bu tabaka, İkinci Lemuryan Tabakadır ve İnsan DNA’sının içindeki en derin enerjilerden birini temsil eder. O, çift sarmalın kuantum bölümünün büyük bir parçasıdır ve Ana Akaşik Kayıt’ı temsil eder. Ayrıca, daha önce incelediğimiz İkinci Tabaka ile birlikte çalışır.

Bunun tümüyle neyle ilgili olduğunu kısaca gözden geçirelim. Biz Akaşa’dan söz ederken, onu “Gaia’nın insanlığa havale edilen enerjileri” olarak tanımlarız. Böylece, o aslında Gaia’ya, Dünya’ya dayalı bir niteliktir. Ama İnsan olmadan var olamaz. İnsanın içinde, onun yaşamış olduğu, başına gelmiş olan her şeyin kişisel kaydı bulunmaktadır.

İlk kitaplarımızda, Yaradılış Mağarası’ndan söz etmiştik. O, 3B’de bulunan gerçek bir mağaradır, ama ayrıca kuantum niteliklere sahiptir. Bu o kadar da olağandışı bir şey değildir, çünkü bir İnsan da aynıdır; çünkü onun da hem 3B hem de kuantum nitelikleri vardır. Bu mağara “Dünya üzerindeki insanlığı” temsil eder ve kristalimsi yapıdadır. Çok derinde bulunmasından ve gizli olmasından ötürü asla bulanamayacaktır. Hiçbir İnsan oraya giremez, çünkü o bildiğiniz şekliyle İnsan yaşamını desteklemez. Bu tümüyle uygundur, çünkü o İnsanların keşfetmeleri için değildir. Belki siz onu, “Dünya’ya- dayalı spiritüel muhasebe” olarak adlandırabilirdiniz. Yaradılış Mağarası bu dünya üzerinde bulunmuş ya da bu dünyaya gelmesi programlanmış her bir ruhun bir kaydını içerir. Bu kuantum bölümdür; burada insanlığın, Dünya’ya sürekli geliş gidiş sürecinde bundan sonra ne yapabileceğinin sürekli değişen bir dinamiği vardır.

Yaradılış Mağarası tüm İnsanların gezegensel bir kaydı, dolayısıyla da tüm insanlığın Akaşik Kaydı’dır. Her bir ruhun kristalimsi bir kaydı vardır ve her bir enkarnasyon ruhun o kristaline kaydolur. Dolayısıyla, İnsanın her bir yaşamı için bir kristal yoktur, her bir İnsan ruhu için bir kristal vardır. Birçok enkarnasyon tek bir kristalimsi yapıya kaydolur, o kristal birçok kere enkarne olmuş tek bir ruhu temsil eder.

DNA, bu mağaradan farklı olarak, kişiseldir. Temsil ettiği tek bir İnsanın tüm Akaşik Kaydını içerir. İnsanın geçirmiş olduğu her enkarnasyonun kaydını temsil eder. Bunu 3B’de yapmaz, böylece orada enkarnasyon tabakaları ya da üzerlerinde “yıl etiketleri” olan çekmeceler, v.s. yoktur. Kayıtların hepsi kuantum bir biçimdedir, ki o öğrenilmiş olan her şeyin görünüşte tek bir enerji olarak bir karışımıdır.

DNA’nın içindeki bu kayıt, kişisel enerji tesliminin boyutlar-arası veçhelerini içerir; çünkü o, DNA’nın protein-şifreleyici bölümlerinin içerdiği biyolojik, 3B kimyadan ayrı olarak, her bir enkarnasyonda sizin kimliğinizi belirler. Bu kayıt rastgele görünen kuantum kimyada yer alır ve geçmiş yaşamları lineer bir biçimde temsil etmez. O, aslında, “ana kütüphaneye bağlanmak için bir talimat dizisi”dir, ki o kütüphane sizin bir başka boyut olarak algılayacağınız bir yerde kuantum bir halde bulunur. Size bunu söylüyorum, çünkü İnsanın Akaşik Kaydının DNA’da fiziksel olarak bulunduğu fikrine kapılmanızı istemiyorum. Böyle değildir; sadece, “o kütüphaneye bağlanmayı sağlayan talimatlar” oradadır. Ama o talimat dizisi bile İnsan Genomu içinde 3B yer tutar.

Sizden Akaşik Kaydı tam olarak anlamanızı beklemiyorum. Ama onun lineer olmadığını bilmenizi istiyorum, çünkü o DNA’nızın içeremeyeceği kadar çok geniş bir enerjidir. Şimdi, ayrıca, Dördüncü ve Beşinci Tabakalar tarafından temsil edilen enerjinin, yani melek isminizin de bu şekilde olduğunu söyleyeceğim. Size bunu söylemek için bekledik, çünkü biz daha yüksek tabaka enerjilerine doğru ilerledikçe, onlar daha kuantum, görünüşte rastgele ve kavranılması daha zor hale gelirler.

Bu Akaşik Kayıt sadece geçmiş yaşamları değil, karma’yı da içerir. Ebeveynlerinizin kimliğinin, seçmiş olduğunuz karmik grubun, karşılaşacağınız mücadele ve zorlukların ardındaki nedenleri içerir. Korkular, dram eğilimleri, bilgelik, huzur ve çözümler yaratır. Duygusaldır, çünkü geçmiş yaşamların tıkanıklıklar ve alışkanlıklar yaratan bölümlerini “hatırlar.” Sizi siz yapan şeyler ilk bakışta görülebileceğinden çok daha fazladır. İnsan, ebeveynlerinin 3B kimyasından biyolojik olarak miras aldığı DNA özellikleriyle gelir, ama İnsanın kişiliğinin en büyük özellikleri Akaşik Kayıt tarafından, İnsanın - sizin deyiminizle- geçmişte Dünya üzerinde edinmiş olduğu deneyim tarafından kapsanır.

Bu, Sekizinci Tabaka, yaşam plânını içerir ve ayrıca zorlayıcı, talepkâr bir tabakadır. İşte bu yüzden o, yaşam dersi tabakası olan ve dualite ile uğraşan İkinci Tabaka ile birlikte çalışır. Bunların birbirleriyle nasıl ilişkili olduklarını görüyor musunuz? Hiçbir DNA enerji tabakası tek başına durmaz.

Burada, tüm geçmiş yaşamlar konusundan kısaca söz edelim. İnsanlar bu yaşamları iplik parçalarının bir koleksiyonu olarak düşünmek isterler (yine İnsanın eğilimi). Her bir yaşamın belirli bir uzunlukta olduğunu ve hepsinin bir istif içinde yer aldığını düşünmek isterler. Bir geçmiş yaşam insanlık tarihinde ne kadar uzun bir zaman önce yaşanmışsa, ona ulaşmanın o kadar zor olduğunu düşünmek isterler.

Oysa böyle değildir. Yaşamış olduğunuz, başınıza gelmiş olan her şey şimdiki kimliğinizin ana tablosunu oluşturur. Kozmik ressam boyayı karıştırıp renkleri birleştirdiğinden, bunlar, enerjinizi ve spiritualitenizi bugün bulunduğu yere yerleştirmeye yardımcı olmaları için yaşamış olduğunuz yaşamlardır. Sadece bu değil, Dünya’ya-dayalı deneyimin de tümü oradadır. Bir anne, bir savaşçı, bir muhasebeci ya da bir çiftçi olarak yaşadığınız yaşamlar oradadır. Dolayısıyla, siz bir İnsanın deneyimleyebileceği hemen her şeyi deneyimlemişsinizdir ve o genişlemeye ve değişmeye devam eden tek bir büyük tablo olarak tümüyle DNA’da bulunur.

Birçok kişi, tıpkı DNA’nın bir tabakasına erişmek istediği gibi, geçmiş bir yaşama erişmek ister. Onlar, 3B lineer yolunun basitliğini isterler, ama bu mümkün değildir. Bir an için şunu düşünün: Siz büyük bir sanat galerisinde bir tablonun karşısında oturuyorsunuz. Bu tabloyu “George” olarak adlandıralım. Siz bu tabloyu çok beğeniyorsunuz. O, orada tüm ihtişamıyla duruyor ve siz onun canlılığı ve güzelliği karşısında adeta büyüleniyor, ona hayran kalıyorsunuz.

Sonra, sanat hakkında bir şey bilmeyen, o tabloyu bütünlüğü içinde göremeyen biri çıkıp geliyor. Bu kişi, tablonun bölümlerini analiz ediyor ve garip şeyler söylüyor: “George’un şu kırmızı bölgesinde kullanılan rengi görmek isterdim” diyor. “Acaba, boyanın bir kısmını kazıyıp bunu görebilir miyim?” Siz çok şaşırıyorsunuz! Bu rengin, yüz yıl önce bu tabloyu yaparken ressam tarafından boyaları dikkatle karıştırarak elde edildiğini bu kişi bilmiyor mu? O, orijinal rengin diğer renklerle karıştırıldığı ve en sonunda vernikle kaplandığı için çoktan kaybolduğunu bilmiyor mu? Hayır, bilmiyor.

İşte, DNA’nın içinde bir geçmiş yaşamın özünü yakalamaya çalışmak da tıpkı buna benzer. O sizin DNA’nızda bir kutunun içinde ya da bir zaman-çizgisinin üzerinde bulunmaz. O sizin sanat-eserinizin bir parçasıdır. Yüzeysel olarak onun enerjisini anlayabilirsiniz, çünkü oraya girip, onu sizin için lineerleştirebilen ve bir geçmiş yaşam biyografisini “okuyabilen”ler vardır. Ancak bu, o yaşamdaki nitelikleri, yetenekleri bu yaşamınızda kullanmak amacıyla “ona erişmek” değildir. Bir geçmiş yaşam okuması, sadece, onun ne olmuş olduğunu ve bütün tabloyu nasıl etkilediğini duyumsar.

Siz ünlü bir yazar ya da ressam hakkında bir şeyler okuyabilirsiniz, ama onları mezardan çıkarıp onlarla konuşamazsınız. Çünkü onlar çoktan Yerküre’nin enerjisinin dokusuna karışmışlardır ve yaşamlarının 3B bölümü sona ermiştir. Ama enerjileri dünya üzerinde kalır; yazıları ve sanat eserleri de. Dolayısıyla, siz onların burada olduklarını, sanatlarının bilinciyle tezahür ettiklerini söyleyebilirsiniz. Kuantum bölüm buradadır, ama fiziksel bölüm burada değildir.

Yine de, sanki o lineer bir biçimde hâlâ onlarla birlikteymiş gibi, 3B’de bir geçmiş yaşam üzerinde çalışmak isteyenler vardır. Oysa böyle değildir. Kişisel olarak, o sadece, sizin benliğinizi güçlendiren bir biçimde sizin bir parçanızdır. O sizin yaşam özünüzün çorbasının bir parçasıdır ve büyük tablodaki renklerden biridir.



Akaşa’yı Kazmak



Bunu ortaya getirmemizin tüm nedeni, bu yeni enerjide sizin geçmiş yaşamların bazı niteliklerini şimdiki yaşamınıza getirme yeteneğine sahip olmanızdır. Ancak, biz sizin geçmiş bir yaşamı tanımlayabileceğinizi ve onu bir biçimde kullanabileceğinizi söylemiyoruz. Biz, DNA’nızın sizin neyi deneyimlemiş olduğunuzu, kim olmuş olduğunuzu ve nasıl “resmedilmiş” olduğunuzu “bildiğini” söylüyoruz.

Bu dünyada meydana gelen değişim sizin yeteneklerinizi artırıyor ve DNA’nız buna karşılık veriyor. Çocuklar daha kuantum (kavramsal) farkındalıkla doğuyorlar ve siz içinizdeki Yaratıcı’yı daha fazla idrak etmeye başlıyorsunuz. İçinizdeki üstatlık, sadece “hakkında bir şeyler işittiğiniz bir şey” olmak yerine, idrak edilmeye başlıyor ve siz daha fazla kuantum ve çok daha az lineer olmaya davet ediliyorsunuz. Bu süreçte, “Akaşa’yı Kazmak” dediğimiz şey vardır.

Yaşamış olduğunuz tüm enkarnasyonlar şimdi yaşadığınız enkarnasyon için atlama taşlarıydı. Onların her biri size bu yaşamınız için bilgi, deneyim ve bilgelik verdi. Bazıları derler ki, “Ben o kadar da farkında olmayan ve spiritüel şeyleri daha az umursayan bir sürü kişi tanıyorum. Onlar hiçbir bilgeliğe sahip değiller, ama bir geçmiş yaşam okuru onların yaşlı ruhlar olduklarını söylüyor! Buna ne diyeceksin, Kryon?”

İşte mesele burada karmaşıklaşır. Şimdiden itibaren her şey amaçlı, idrakli bir niyeti gerektirir. Bu şu anlama gelir: Siz, “bir üstadın deneyim kütüphanesi”ne sahip olsanız da, onu kullanabileceğinize gerçekten inanana dek, o öylece durur. Bu, sadece bir merak değil, sağlam bir inanç olmalıdır. Onun gerçekleşebilmesi için sizin bu kavrama “sahip olmanız” gerekir ve birçok kişinin bunu nasıl yapacağıyla ilgili bir fikri yoktur. Onlar bu fikirden hoşlanır, ama onu nasıl uygulayacaklarını anlayamazlar. Bu bizim öğretebileceğimiz bir şey değildir, çünkü siz ya bu inanç yolundasınızdır ya da değilsinizdir. Birçok kişi bu yolda bulunduklarını söyler, ama onların yaşamları böyle olmadıklarını gösterir. Bu durum bazen korkudan, ama çoğu zaman da onların hazır olmamalarından kaynaklanır.

Hazır olanlar için bu harika bir süreçtir. Bu lineer bir süreç olmadığından, İnsan, “Ben yüz-ikinci enkarnasyonumu aktifleştirmek, o yaşamdaki hatiplik ve yazarlık becerilerimi tekrar kazanmak istiyorum’’ diyemez. O kişi, bir geçmiş-yaşam okuması yaptırdığı için, onun yüz-ikinci yaşamı olduğundan emin olsa bile, tarihin o niteliği artık mevcut değildir. Onun enerjisi sizin bugünkü kimliğinizin çorbasında bulunmaktadır. O, ortaya çıkarılıp tekrar kullanılmaya hazır olarak saklanmaktadır. O bugünkü “siz” değildir, ama çoktan yaşamış ve deneyimlemiş olduğunuz siz’dir; böylece, o gerçekten sizin bir parçanızdır. Dolayısıyla, bu kuantum bir süreçtir ve siz ona şöyle hitap edebilirsiniz: “Sevgili hücresel yapım, ben ‘geçmişimde’ kazanmış olduğum ve şimdiki yaşamımı daha kolaylıkla ve zarafetle yaşayabilmemi sağlayacak niteliklere sahip olmak istiyorum. Daha uzun yaşamamı, işimi daha iyi yapmamı sağlayacak ve yapmayı arzuladığım şeylerle ilgili bana huzur verecek o şeyleri geri çağırmak istiyorum. Bunun için, DNA’mda bulunan Akaşa’yı kazmak istiyorum. ”

Öyleyse, burada neyin yapıldığını görüyor musunuz? Siz hücresel yapınıza talimatlar veriyor, ama onun yapacağı şeyi kesin olarak, ayrıntılarıyla belirtmiyorsunuz. Hangi yaşamlarınızın buna dahil olacağına sizin adınıza “karar vermeyi” DNA’nıza bırakıyorsunuz. Bunun derinliğini anlıyor musunuz?

Siz gaz pedalına basarak arabanızı hızlandırdığınızda, o karmaşık otomatik vites sistemine vites değiştirip ilerlemesi için talimat vermiş olursunuz. Her bir vitese bilinçli olarak hitap ederek, ne yapacağını ve ne kadar hızlı döneceğini, sıvı dinamiklerinde hangi formülü kullanacağını ya da yanındaki vitesle ne zaman buluşup etkileşime gireceğini söylemezsiniz. Siz ona “gitmesini” söylediğinizde, otomatik vites sistemi ne yapacağını “bilir.” DNA da onun gibidir, çünkü o sizin genel niyetinize karşılık verir.

Siz hastalık kontrolü ya da tüm beden sağlığı için de hücresel yapınıza (DNA’ya) doğrudan hitap edebilirsiniz. “Kendiliğinden iyileşme” terimi size bir fikir veriyor mu? Bunun, çoğunlukla bir ölüm kalım durumunda, o hastalığa sahip olmayan bir geçmiş yaşamın hücresel yapısını talep etmeye bilinçli ya da bilinçsiz olarak niyet etmiş bir İnsanın yaşadığı bir durum olduğunu biliyor muydunuz? Bunu düşünün! Bunlar size Pleiadesliler tarafından verilmiş olan, içinizde taşıdığınız, ama şimdi ortaya çıkan armağanlar, yeteneklerdir.

ROCHEV BAARAVOT, bu Sekizinci Tabaka ile ilişkili olan İbranice Tanrı ismidir. Benim buna verdiğim anlam, “Işığın Binicileri”dir. Ben neden bu anlamı verdiğimi hiç açıklamadım; bu, sizin böyle bir DNA’ya sahip olmanızı sağlamış olan Pleiadesliler’e bir gönderme yapmaktır. Onlar soylarını ve bilgeliklerini sizinle paylaştılar; size, yerleşmesi ve olgunlaşması binlerce yıl alan bir armağan verdiler. Onlar, gerçekten de, sizi bu tanrısallık yerine getirmek için “yıldızların ışığına binerek gelmiş” olanlardır. Burada ayrıca bir şey saklanmaktadır, çünkü siz de ışığa binersiniz. İbranice Merkabah sözcüğü “binmek, sürmek” anlamına gelir ve daha sonra bu konuda daha fazla bilgi vereceğiz.

Tıpkı diğer Lemuryan tabaka gibi, bunun için de Lemurca bir isim vardır: AKEE YAWEE FRACTUS. Bu isim “Bilgelik ve Sorumluluk” anlamına gelir. Bu çok Lemuryan bir anlamdır; çünkü Lemurya toplumu farklı olduklarını, spiritüel olduklarını, boyutlar-arası bir biçimde farkında olduklarını ve spiritüel amacı bulmaktan sorumlu olduklarını bilen İnsanlardan oluşan ilk büyük toplumdu. Onlar, diğerlerine bilgelik aktarmış, en sonunda tüm dünyaya yayılacak olan bilgi tohumunu ekmişlerdi.

Dünya üzerindeki İnsanların çoğu, bunu yapacak yaşa gelir gelmez Yaratıcı’yı aramaya başlar. Bu, “perdenin öbür tarafını özleme”nin neden olduğu bir arayıştır. Siz, Tanrı’nın bir parçası olduğunuzu, ruh özünüzün sadece biyoloji olmadığını sezgisel olarak bilirsiniz. Bu, bir ateistin bile bu dünyadan ayrılmadan önce, ölüm döşeğinde Tanrı’ya seslenmesine neden olur. Çünkü Tanrı’nın onun içinde ve onunla ilişkili olduğu gerçeği onun DNA’sına, on iki enerjinin içine nakşolmuştur.

Sekiz sayısının anlamları yanlış anlaşılabilir. Basit numerolojide bu sayı için verilen anlamlar sorumluluk, yapı, pratik şeyler, tezahür ettirme’dir. Birçok kişiye, bu liste, onlara ebeveynlerinin vermiş oldukları bir liste gibi görünebilir. Oysa o, Akaşik Kaydın İnsanın dualitesi içinde nasıl tezahür ettiğiyle ilgili güzel bir listedir. (Burada yine ikinci Tabaka ortaya çıkmaktadır!)

Akee Yawee Fractus, kulağa bir formül gibi gelmektedir, öyle değil mi? Aslında öyledir; o, Lemur dilinde bir özdeyişi temsil eder. Bundan daha önce hiç söz etmemiştim ve bunun için bu kitapta daha tam bir açıklama yapmayı bekledim. Bu özdeyiş, Lemuryalılar’ın çevrelerindeki jeolojinin manyetik alanlarıyla ömürlerini uzatabildikleri bir yer olan Gençleşme Tapınağı’nın üzerine yazılmıştı. Bu özdeyişin anlamı şuydu: “Sorunlarınızın çözümü pratik şeylerde bulunur.” Bu o kadar zarif bir özdeyiş değildir, çünkü bu uygarlık henüz o kadar bilgili ve eğitimli değildi. Ama bu özdeyiş, İnsanları, hayatta ezoterik şeylerden önce pratik şeyleri halletmeye teşvik eden bir bilgelik prensibiydi.

Bu, eğer önce “kendini bilirsen,” her şeyin yoluna gireceğini ifade eden birçok fikrin öncüsüydü. Bu, yüksek prensipli, ezoterik bir düşünüş değildi; daha çok, “dışsal sorunları çözmek için kendi içine bakma” fikrini içeren pratik bir düşünüştü ve o Lemuryalılar’ın temel inançlarından biriydi. Bu onları -arkalarından gelen diğer toplumlardan- daha hızlı bir biçimde eyleme ve icatlara itmiştir, çünkü onlar pratik-olanı spiritüel değerlerle çok uyumlu bir şey olarak görüyorlardı.

Yawee sözcüğü, Lemuryan tabakaların her ikisinin de isminde yer alır. Bunun nedeni, bu sözcüğün Lemur dilinde “bilgelik” sözcüğünün yerini tutmasıydı. Bu sözcüğün ortaya çıktığı her defasında, bu, onu izleyen şeyin bilgeliğe sahip olduğu anlamına geliyordu. Bu, ayrıca, onlara her türlü şifa aracının teknik tasarımını sunmuş olan büyük bilimci Yawee’nin bir onurlandırılışıydı.

Sekiz sayısının iki sayısıyla birlikte çalışması on sayısını yaratır. Yine, yeni başlangıçlara sahip oluruz! (On, sadeleştirildiğinde bir olur.) Bu, bu tabakaların numerolojik veçhelerinin bu tabakaların niteliklerinin tam bir öyküsünü anlatmasının bir başka işaretidir. Dolayısıyla, bu numerolojik öykü bir bilgelik ve sorumluluk öyküsüdür ve o yeni başlangıçları tezahür ettirir ve bunların hepsi İnsanın Akaşik Kaydına sarılıdır.

Tezahür ettirmenin, sekiz sayısının başlıca unsuru olduğunu gözden kaçırmayın. Diğer kavramlar (sorumluluk, pratiklik, yapı) hep birlikte yaratıcı bir enerjidir ve bu tezahür ettirmektir. Onlar bilgelik tezahür ettirir ve bu en sonunda huzurlu bir İnsan yaratır. Bu tabakanın gerçek içeriği, İnsanın - içindeki tıkanıklıkları nasıl çözüp, karma’nın artık bir sorun olmadığı ve diğer ilişki ve etkileşimlerinin endişe yaratmadığı daha huzurlu bir yaşama nasıl geçeceğiyle ilgili- bulmacasının anahtarıdır. O, ezoterik İnsan ruhunun içindeki -incelenmeyi dileyen, hastalıklara ve dengesizliğe bile çözümler vaat eden- enerjidir. İçinizdeki Akaşik Kayıt, kullanacağınız en büyük gereçlerden biridir.



Sekizinci Tabakanın - İkinci Lemuryan Tabakanın Özeti



Bu tabaka, İnsanın sahip olduğu en güçlü spiritüel gereci temsil eder ve o bir ruhun kişisel Akaşik Kaydıdır. Her enkarnasyon ve tüm deneyimler oradadır. O, boyutlar-arasıdır ve aslında DNA’da bulunmamaktadır; o, Yaradılış Mağarası’nda daima var olan çok daha geniş ve derin bir enerji bilgisine direkt bir hat oluşturan dinamik bir talimat dizisidir. Boyutlararası nitelikler bir yere ya da lineerliğe sahip değildir, bu yüzden bu kolayca anlaşılan bir şey değildir. Onlar -en küçük parçaların, hep birlikte, bir olarak tüm yaradılışa aktarıldıkları- “kuantum bir hal” içinde bulunur.

Bu ikinci Lemuryan tabakadır ve o, insanlığa spiritüel tohumun ekilmesinin başlangıcında Pleiadesliler’in sizinle kurdukları ilişki ve etkileşimle verdikleri İlahî bilginin bir parçasıydı.



DOKUZUNCU TABAKA: Şifa Tabakası (bkz. s. 361)



Bu tabaka, Üçüncü Lemuryan Tabakadır, Şifa Tabakasıdır ve İnsan bedeni içindeki çok-boyutlu bir süreci temsil eder. Bazı tabakalar kavramsaldır, bazıları görünüşte boyut-kapılarıdır; bu tabaka ise İnsan bedeninin DNA içinde yarattığı, genellikle gizemli olarak görülen bir süreci ya da eylemi temsil eder. Bu, Pleiadesli değil, Lemuryan bir tabakadır. Bu, Lemuryalılar’ın onu İnsan şifasının esası olarak kullandıkları anlamına gelir.

Partnerimin bu bilgiyi öğrettiği derslerde, Şifa Tabakası denildiğinde tüm kulaklar dikilir. Bunu yapmamak İnsanların ellerinden gelmez ve onların ilk tepkileri daima 3B’dir! (Gülümseme) Onlar bu isme ve anlamına bir göz atar ve hemen “Dokuzuncu Tabakayı aktifleştirme”nin peşine düşerler! Ama o sizin düşündüğünüz şey değildir.

DNA’nın çift sarmal, protein-şifreleyici bölümleri genler için talimat dizileri içerir. Genlerin içinde, onların nasıl çalıştıkları, insanlığın tekâmül plânında nerede bulundukları ve bağışıklık sistemini kontrol eden kimyasal 3B tepkiler ile ilgili karmaşık şifreli talimatlar vardır. Sonra akyuvar hücreleri deride bir kesiğin oluştuğu yere hücum eder. Bunlar Dokuzuncu Tabakanın çalışmaları değildir. Bedenin tüm savunmaları bedeni öldürmekte olan bir virüse karşı uyarıldığında bile, Dokuzuncu Tabaka buna dahil olan bir şey değildir. Yukarıda tanımladığım her şey kimyadır ve bedenin 3B varoluşunun ve hayatta kalma plânının bir parçası olan bir bağışıklık sistemidir. Ama o, sürecin sadece yarısıdır.

DNA’nın Birinci Tabakadan sonraki diğer tabakaları gibi, bu tabaka da çok-boyutludur. O, Birinci Tabaka (3B, çift sarmal, protein-şifreleyici kimya) ile en iyi çalışır, çünkü Dokuzuncu Tabaka bir 3B varoluşunun şifa senaryosuna tam olarak dahil olur, ama o genlerin kimyası değildir. Onu, “bilen, şifalandıran, doğal bir beden bilinci” olarak adlandırabilirsiniz.

Kadim Çin tıbbında, bedenin enerji meridyenleri üzerinde çalışılır. Onlar bağışıklık sistemi üzerinde mi çalışmaktadırlar? Bunu bu uygulamayı yapanlara sorun. Onlar size, bağışıklık sistemi üzerinde çalıştıklarını, ama bunu bedenin doğal enerji farkındalığı yoluyla, dolaylı olarak yaptıklarını söyleyeceklerdir. Bu dünya üzerindeki kadim ve yeni düzinelerce sistemin hepsi “beden farkmdalığı” ile çalışmayı içerir ve bu gerçekten de Dokuzuncu Tabaka ile çalışmaktır.

Bedenin kinesiyoloji denen iletişim sisteminin esasının ne olduğunu hiç merak ettiniz mi? Bazen, “kası test etme” yöntemi olarak da adlandırılan bu sistemde, beden ona sorulan sağlık sorularına (kol kasıyla) kabul ya da ret işareti verir. Bazen bir kişi bir yiyeceği elinde tutarak, bedenine, onu yemesinin uygun olup olmadığını sorar.

Bu, bilim tarafından çoğunlukla hokus pokus (hilekârlık) olarak görülür, çünkü bilim dünyası sadece geleneksel tıbbı kabul eder ve keşfetmeyi sürdürdüğü kimyasal etkileşimlerin saptanmış 3B kurallarının tanımlanmış bir kimyasıyla çalışır. Bilimcilerin gözden kaçırdıkları şey onların önünde dev bir hayal olarak durmaktadır. Her nasılsa, beden -kanın kimyasının, hatta hücresel yapının çok ötesinde- neyin olmakta olduğunu “bilir.” Bu, DNA’nın Dokuzuncu Tabakasının, yani bedenin içinde bulunan ve sistemi -lineer olmayan bir biçimde- iyileştirmesi tasarlanmış olan tabakanın kanıtıdır.

Dokuzuncu Tabaka çok-boyutlu enerjiye karşılık verir! O nedir, diye sorabilirsiniz. İnsan bilincidir. İnsanlık tarihi boyunca bunun sonuçlarını görmüş ve ona birçok isim vermişsinizdir: Dua, meditasyon, ibadet, iman ve olumlu düşünme. Sonuçlar? Mucizeler, kendiliğinden iyileşmeler, tam şifalar. Buradaki tabloyu anlamaya başlıyor musunuz?

Böylece, İnsan bedeninde gerçekte iki bağışıklık sistemi bölümü bulunduğunu söyleyebiliriz. Bunlardan biri, bir ilk savunma sağlayan, ama Dokuzuncu Tabaka ile çalışması gereken ve genellikle bunu yapamayan 3B kimyasıdır. Şimdi bir ifşaatta bulunalım: Dokuzuncu Tabaka, her DNA molekülünde bulunan çok-boyutlu bir tabakadır; ama o, İnsan ya da başka bir çok-boyutlu enerji ona bir biçimde hitap etmedikçe (onunla konuşmadıkça), hiçbir şey yapmaz. Bu ikinci bağışıklık sistemi bölümü (Dokuzuncu Tabaka) çok derindir, ama kimyasal kurallara bağlı değildir. O, hücresel çerçevenin manyetik bölümlerini değiştirebilir; anlaşılmayan, bir mucize gibi görünen, ama çok-boyutlu olan ve bedenin sahip olduğu her kimyasal tepkiden daha güçlü olan bir tür şifa yaratır.

Şu anda bazılarınız şu soruyu soruyor olabilirler: “Kryon, ben anlamıyorum. Yani, sen bizim içimizde, bizi tamamen iyileştirebilen bir şeyin bulunduğunu ve bizim ondan habersiz olduğumuzu mu söylüyorsun?” Evet. Ben tam olarak bunu söylüyorum. İnsanın şifa sisteminin bu ikinci bölümü, inanç yoluyla keşfedilmesi ya da belli türlerde çok-boyutlu işlemlerle aktifleştirilmesi gereken bir bölümdür. Bu çok-boyutlu işlem bilinç olabilir, enerji sistemleri olabilir ya da bu dünyada keşfedilen ve kuantum hücresel yapının tepki vereceği çok-boyutlu bir bilgi talimat-dizisi içeren yöntemler olabilir.

Lemuryalılar sizin sahip olmadığınız bir şeye sahiptiler. Pleiadesliler tarafından ekilmiş “taze” tohumlara sahiptiler. Çok-boyutluluk onlar için bir yaşam biçimiydi ve onlar rastgele görünen kuantum bir haldeki bir şeyi anlamakta hiç zorlanmıyorlardı. Onlar bilimsel olarak ilerlemiş miydiler? Hayır. Onların bilgisayarları ve teleskopları yoktu. Ama DNA’yı biliyorlardı! Güneş sistemini, hatta galaksiyi biliyorlardı. Nasıl oluyor da, kadim insanlar galaktik devinimi bilirken, modern gereçlere sahip modern İnsanların, yolculuk yapmaya başladıklarında, (düz olduğunu düşündükleri) Dünya'nın kenarından düşmekten korktuklarını hiç merak ettiniz mi? Onlar, Dünya’nın yuvarlak olduğunu bile kabul etmiyorlardı. Öyle görünüyor ki, insanlık .yıldızlar hakkında bildiği her şeyi unutmuş ve her şeyi yeni baştan öğrenmeye başlamıştı.

Modern İnsanlar, daha bilimsel hale gelirken, daha 3B hale de geldiler. Kuantum düşüncenin fikirleri dine ve spiritualiteye ayrıldı. Bunun da bir kısmı bölünerek gizemcilik, hatta büyücülük oldu. Ama gerçek şu ki, kuantum hal somut bilim olarak görülmedi; çünkü o tahmin edilebilir değildi, görülemiyordu ve 3B lineerliği içinde mantıklı gelmiyordu. Bugün ironik bir dönüş içindesiniz, çünkü şimdi parçacıkların rastgele bir biçimde davrandığı ve aynı anda iki yerde birden olabildiği kuantum hali keşfetmekte olan, bilimdir. Evrenin, tüm olasılıklara karşın, “yaşam'a eğilimli” göründüğünü keşfetmiş olan bilimdir. En sonunda, çok-boyutlu zarif enerjiyi -ironik bir biçimde, ezoterik temelli olan ve çok boyutlu enerjiyle çalışmaya yıllarını harcamış olanların yardımıyla- keşfedecek olan da bilimdir.

Daha önce belirttiğimiz gibi, Lemuryalılar’ın Gençleşme Tapınakları vardı. O yerlerdeki makineler sizin bildiğiniz gibi makineler değildi; daha çok, bunlar “güçlendirilmiş bilinçli düşünce yerleri”ydi. Lemuryalılar’ın bu yerleri tapınaklar olarak adlandırmaları ilginç değil mi? Çünkü tarihte daha sonra, siz bir tapınağı bir tapınma yeri olarak tanımladınız, ama Lemuryalılar bir şeye tapınmıyorlardı; onlar “içlerindeki tapınak” ile ilgileniyorlardı. Bunlar ünlü bir Lemuryalı bilimci tarafından tasarlanmış olan bir işlemle, İnsan bilinci ve manyetik alanlar ile oluşturulan harika, güçlendirilmiş enerji ve bilgi yerleriydi. Bu konuyu burada bırakıyorum, çünkü yaklaşık yirmi yıl önce yayınlanan bir kitabımızda bu konudan söz etmiştik.

Dolayısıyla, Lemuryalılar Dokuzuncu Tabaka ile aktif bir biçimde çalışıyorlardı ve bu tabaka sonra Birinci Tabakaya (3B DNA çift sarmalına) “hitap ediyor”du (konuşuyordu). Sonuç, çok uzun ömürler, hastalığın yokluğu ve harika bir toplumsal sağlık idi. Şimdi şunu biliyorsunuz: Bedeninizin çok- boyutlu enerjileri, 3B bölümlere “hitap edecek,” böylece genlerle birleşen bir bilinç bağı, mükemmel bir birleşme, bir tüm- beden deneyimi yaratacak şekilde tasarlanmıştır. Bunu tam olarak anlamak için, bedenin kimyada gördüğünüzün çok ötesinde bir “biliş”e sahip olduğuna inanmanız gerekir. Sonra bu bilişi onurlandırmanız ve geliştirmeniz gerekir.

Siz bu tüm-beden deneyimini kaybettiniz ve insanlığın çoğu sadece lineer kimya ile çalışır. İnsan “amir”in direktifleri, İnsanın bilinci olmadan, tek başına kimya dümensiz bir tekne gibidir. O, ulaşması gereken yere (iyileşmeye ve sağlıklı olmaya) varabilir de varamayabilir de ve sık sık yalpalayabilir, daireler çizebilir, çoğunlukla da tamamen başarısız olabilir, limana asla ulaşamayabilir.

Sevgili İnsan, sana kansere ya da yaşamını tehdit eden bir virüse sahip olup olmadığını bile söyleyemeyen bir kimyasal bağışıklık sistemine sahip olman sana garip görünmüyor mu? Onun yerine, testler yaptırmak için bir doktora gitmek zorundasın! Bu ne tür bir bağışıklık sistemidir? Sana söyleyeyim: O sadece birin yarısıdır. “Bilen” bölüm ise hiç çalışmadan orada öylece durmaktadır.

Yirmi yıl önce size, “Bir gün gelecek, İnsan bilinci kimin öleceği kimin hayatta kalacağı konusunda görünüşte bir bölünme yaratmakta bir rol oynayacak” demiştik. İşte bu gerçekleşmeye başlıyor. Zaman içinde, “hücrelerine hitap etme” sistemini kullananlar ile uzun, sağlıkla yaşamlar yaşayanlar arasında karşılıklı bir ilişki görülecektir. Her olasılığa karşın ve 3B bilimin beklentisine aykırı olarak, “düşünce” yoluyla sağlığına kavuşanlar olacaktır. Olgular bunu gösterecektir ve bu korkuya bile yol açabilir. Çünkü bir grup İnsan diğerlerinden çok daha uzun yaşadığında, onlar genellikle kötü olarak görülürler. İnsan mantığının -mucizelerin karşısında dururken bile, dramın ve korkunun görülecek ve değerlendirilecek ilk şeyler olduğu- eski enerjisi işte böyledir.

Dokuzuncu Tabaka çok-boyutlu enerjiye tepki verir ve kültürünüzün bazı çok-boyutlu “sağlık buluşları”nı almaya başlamasının zamanı gelmiştir. Neden? Çünkü tüm insanlığın içinde sadece seçkin bir ezoterik düşünürler grubunun hayatta kalması zor ve meydan okuyucu olacaktır. Bu gerçekten de bir bölünme, dram, hatta savaş yaratabilir. Daha önceki her şey gibi, burada da bir denge olmalıdır. Böylece, bu düşünürler vasıtasıyla boyutlar-arası buluşlar ortaya çıkacaktır. Onlar iki fizik yasasının daha oluşturulmasına yardımcı olacak ve en sonunda altı yasanın hepsinin görülüp takdir edilmesini sağlayacaklardır. Bilim bir gün rahat bir nefes alacaktır, çünkü bu altı fizik yasasının içinde, yüzyıllardır bilimcilerin aklına gelmeyen tüm yanıtlar bulunacaktır.

Dünyanın her yanındaki İnsanlar, “kuantum buluşun niyeti” kapsamı içinde “Dokuzuncu Tabakaya hitap eden” (onunla konuşan) buluşlardan yararlanabilecekler. Bunu açıklamak zordur, ama tıpkı İnsan bilinci gibi, çok-boyutlu bir buluşun içine de onu bulanın ve hastanın bilinci aşılanmıştır. Zamanın mevcut olmadığı çok-boyutlu bir halin doğası işte böyledir. Dolayısıyla, o buluşu bulanların ve kullananların niyetinin sonra DNA tarafından “görüldüğü”nü söyleyebiliriz. Bir İnsanın bilincinin onun bedeni üzerinde yaptığı kadar etkili olmasalar da, bu buluşlar belirli durumlarda işe yarayacaktır. Bu buluşların çoğu, 3B yöntemleriyle iyileştirilemeyen hastalıklara hitap etmekte kullanılacaktır. Bunlar, bir İnsanın uzun, sağlıklı bir yaşam yaratması için Dokuzuncu Tabakaya vereceği türde süptil talimatlar olmayacaktır. Bu buluşlar esasa, hayatta kalabilmeye hitap edecektir.

Şimdi sizi bir yere götürmek istiyorum. Sizi zamanda geriye, Dünya üzerinde yapılmış olan -ve ayrıntılarının şimdilik gizli kalması gereken- gerçek bir deneye götürmek istiyorum. En sonunda o geçerli bilim olarak görülecektir ve bunun olabilmesi için tıp kuramlarınızın protokolü onurlandırılmalı ve gelişim sistemi takip edilmelidir. Bilimin çok-boyutlu buluşlarla meşgul olması ilk başta yadırganacak, ama tüm bunlar sonuçta yadsınamayacak bir şeyi yaratacaktır. Onlar, bilimsel protokolü harfi harfine takip edecek ve tekrar tekrar onaylama yaratacak sonuçları yadsıyamayacaklardır. Bu onlar için ilginç bir gizem olacaktır: Kanıtlanabilir gariplik!

Şimdi sizi, ölmekte olan bir adamın bir makinenin yanında uzandığı bir yere götürmek istiyorum. Bu makine bu adamın kanını çekiyor, onu temizliyor ve tekrar adama aktarıyor. Bir virüs bu adamı öldürüyor ve kanın temizlenmesi ölüm sürecini sadece yavaşlatan bir önlemdir, çünkü bu adamın kanındaki viral yük insanoğlunun bildiği herhangi bir yöntemle yok edilemeyecek kadar çok büyüktür. O sadece yavaşlatılabilir, ama çok fazla yavaşlatılamaz. Adam bunu bilmektedir. Bu işlemi yöneten doktoru da yanındadır.

Adam ve doktoru çok olağandışı bir şeyi denemeye izin vermişlerdir. Odaya iki adam girer ve bir aygıtı kurar; bu, makinedeki kanı adamın sistemine aktaran tüpe çok ince bir ışık aktaracak olan bir aygıttır. Bu yeni aygıt büyüktür ve onun için gereken güç de büyüktür. Bu aygıtın hacmi zamanla küçülecektir, ama şimdilik o hantaldır ve binanın tüm elektriğini tüketmektedir. Aygıt kurulmuş ve çalışmaya hazırdır. Kanı temizleme işlemi başlatılır ve aygıt çalıştırılır. O çok-boyutlu bir aygıttır ve bu dünyada türünün ilk örneğidir.

Kanı temizleme işlemi sona erer ve hasta odadan çıkarılır. Her zaman yapıldığı gibi, testler için biraz kan örneği alınır ve hasta oradan ayrılır. Bu çok çarpıcı bir şey değil, öyle değil mi? Makinedeki kanı adamın sistemine aktaran tüpe aktarılan küçük ışık, tüpün küçük bir kısmını kaplar. Kan her neye maruz bırakılmışsa, o bu tüpten geçen şeyin % 50’sinden daha azıdır. Bu, tüm kanın ışığa maruz kalmasının mümkün olmadığı anlamına gelir. Ancak, uygulamayı yapan adamlar bu fırsattan dolayı sevinç içindedirler, çünkü daha önceki laboratuar deneylerinden ötürü, neyin vuku bulabileceğini bilmektedirler.

Ölmekte olan adamın kanı test edildiğinde, sonuçlar inanılır gibi değildir, çünkü virüsten hiçbir eser kalmamıştır. Virüs, aşırı-yüklü olmaktan, adeta hiçe indirgenmiştir; o kadar küçük bir miktara indirgenmiştir ki geleneksel testler onu saptayamamıştır. Bu sonuç tam o adamların bekledikleri gibidir

ve lineer 3B mantığın çerçevesinin dışındadır. İlk kez bir İnsandaki öldürücü virüs bu şekilde yok edilmiş ve ilk kez sistem-çapındaki bir virüsten ölmekte olan bir İnsan üzerinde yapılan kimyasal testlerde kuantum bir etki görülmüştür.

Eğer tüm kan “iyileştirici ışığa” maruz kalmamışsa, o ışık bu adamın kanındaki virüsü bu kadar çarpıcı bir biçimde nasıl azaltabilmiştir? Bu, sevgili varlıklar, Dokuzuncu Tabakanın anahtarıdır. Bu sizin kulak kesilip dinlemeniz gereken bölümdür! Çünkü beden niyetin ne olduğunu “bilir” ve niyet, o işlemi yaratmak için kullanılan 3B bölümlerin toplamından daha büyük olan bir işlemi başlatır! Bu, en iyi şekliyle, kendi kendini iyileştirmedir ve o lineer bir şifa değildir!

Çünkü DNA talimatları “görmüş”tür, ışığa maruz kalan kanın küçük bir bölümündeki çok-boyutlu “işaret”in içindeki bilgiyi “görmüş”tür. DNA tamamen hücresel yapının içinde gerçekleşen bir işlemi başlatmıştır. Kendi kendini düzeltmeye başlamıştır. Bedenin kimyasını güçlendirmiş ve sonra bedenin içindeki belli küçük işlemlerin manyetik yapılarının virüs ile olan ilişkisini değiştirmiş ve virüsün kendisine yapışmasını engellemiştir. Beden “bilir” ve onun kendi başına yapabileceği şey, sizin incelediğiniz ve “tüm var olan” olduğuna inandığınız 3B kimyasının çok ötesindedir. Burada gözün görebildiğinden çok daha fazla şey vardır ve bunu kanıtlayan deney, türünün ilk örneğiydi.

İyileşen o adam en sonunda ölmüş ve perdenin öbür tarafında sevinçle karşılanmıştır. O, bu deneye izin vermek ve -bir gün göreceğiniz ve bu öyküyle ilgili olan- tarihte kendi rolünü oynamak için bu dünyaya gelmiş biri olarak kutlanmıştır.

Adamın ölümüne, virüs yok edildikten sonra bile 3B protokolünü takip edenler neden olmuştur; çünkü virüs yavaş yavaş geri dönmüş ve onu öldürmüştür. Hiçbir tamamlayıcı uygulama yapılmamış ve geleneksel tedavi-edici kimya hastanın durumunu daha da kötüleştirmiştir; çünkü Dokuzuncu Tabakanın niteliklerinin hiçbiri onurlandırılmamış ve bu, geriye kalan bağışıklık korumasına zarar vermiştir.

Bir insanda sağlığı yaratmak için Dokuzuncu Tabakaya her gün zarif bir biçimde hitap etmek gerekir. Gördüğünüz gibi, bu tepkiler ve kimya ile ilgili bir şey değildir. Bu, bedenin İnsanın kutsal bölümleriyle partnerlik içinde “bilişi”yle ilgilidir. Bu kutsal bölümler bilim tarafından görülmeyen ve tanınmayan bölümlerdir; ancak, bilimciler onların sonuçlarını her gün, hayatta kalmaya niyet edenlerde ya da bedenlerindeki hastalığı yok edenlerde (kendiliğinden iyileşmelerde) görürler. İnsanın niyetinden daha güçlü olan bir şey yoktur.

Sözünü ettiğimiz buluş işe yarayabilirdi, ama onun virüsün İnsanın bedeninde varlığını sürdüremeyeceği noktaya dek uygulanmasına devam edilmesi gerekirdi. Ondan sonra bile, hastadan iyileşmeye niyet etmeyi sürdürmesi istenmeliydi; ki bu, 3B’nin, hiçbir deneysel uygulama kuralı, dozajı, tepkisi ya da fizikte anlayışı olmayan bir başka sistemle gizemli bir biçimde karşılaştığı tüm bu süreç içindeki bir başka yadırgatıcı prensiptir. Bilim genellikle böyledir ve onlarca yıldır öğretilmiş olan şeyden kurtulmak ve yeni bir şeyin işe yaramaya ve uygulanabilir olduğunu göstermeye başlamasına izin vermek uzun bir zaman alır. İşte bu yüzden bu ilk deneyin ayrıntılarını -ne zaman, nerede ve kimin tarafından yapıldığını- açıklamıyoruz; ancak, eninde sonunda tüm bunlar bilinecek ve bu deneyin fiziği geçerli olarak kabul edilecektir.

Geleceğin çok-boyutlu buluşları, bedendeki ilk hastalığı, anormal urları (kanserleri) ve virüsleri temizlemekte son derece etkili olabilir. Ama buluşlar sadece “ilk niyeti” taşıyabilir ve ne kadar iyi olsalar da, İnsanın esas kuantum kaynağı –yani kendi iradesini ve niyetini- kullanarak onları tamamlaması gerekecektir.

İnsanın niyetinin, saf enerji çalışmasının, duanın ve meditasyonun ya da fiziksel bir buluşun Dokuzuncu Tabakaya uygulanışını anlamanız zor olabilir. Bu yüzden, size bu konuda bir içgörü vermeye çalışacağız. Otomatik vites sistemini hatırlıyor musunuz? O sistemde parçalar birbirleriyle karşılıklı ilişki içindedir. Bir parça bir şeyi yaparken, aslında çevresindeki diğer parçaların rollerini değiştirir. O sistem içindeki hiçbir çark, supap ve vites “tek bir amaç” için değildir; çünkü o, bir diğerinin yapmakta olduğu şeye karşılık veren karmaşık bir oranlar senaryosunda kullanılırken, değişir.

SHECHİNİAH-ESH, bu Dokuzuncu Tabaka ile ilişkilendirilen İbranice Tanrı ismidir. Benim bu isme verdiğim anlam, “Genişleme Alevi”dir. Bu iyileştirici tabakayı kullanmayı öğrenen ve her gün hücrelerine hitap eden İnsan, genişleyen bir bilinci alevlendirmektedir. Sizin bir alevi önemli bir şey olarak görmeniz, hatta onu kutlamak ve sonsuza dek hatırlamak istediğiniz kişilerin mezarlarına koymanız İnsani bir niteliktir. Aynı şey bu tabaka için de geçerlidir, çünkü o ebedidir, sonsuzdur ve keşfedilmeyi dilemektedir.

Biz, büyük İnsan (yükselmiş üstat) Saint Germain’e saygı duyuyoruz. Onun çalışması bu güne dek sürmektedir, çünkü o, DNA’nın Dokuzuncu Tabakasının direkt bir kullanımı olan “Mor Alev” denen bir enerjiyle ilgili bilgi vermiştir! St. Germain’in üzerinde çalıştığı, İnsan bedeninin bu bölümüdür; çünkü Dokuzuncu Tabaka gerçekten de çok-boyutludur ve harika bir şifa sürecinin bir parçasıdır.

Bu tabakanın numerolojisi ilginçtir. O bir dokuz’dur, böylece o, “tamamlama”yı temsil eder. Onun temsil ettiği tamamlama türü, İnsanın şifa senaryosunun ikinci bölümünü, Birinci Tabakadaki 3B işlemini tamamlayan çok-boyutlu bir işlemi uygulama yeteneğinin tamamlanmasıdır. Bu yapıldığında, İnsan tamamlanmıştır ve tasarlandığı gibi iş görmektedir. Dümen yerini almıştır ve biyoloji, ilk başta uzun yaşam, sağlık ve kendini nasıl iyileştireceğini “bilen” bir sistem yaratmak için DNA’ya yerleştirilmiş olan nitelikler (dümen) tarafından yönetilir.

Yine, dokuz'u (Birinci Tabakanın sayısı olan) bir ile birleştirdiğinizde, on sayısını elde edersiniz. On, numerolojide bir’dir ve bu yeni başlangıçları temsil eder. Bu şifa tabakasının başlangıç ve son üzerinde merkezlenmesi ilginç değil midir? Başlama ve tamamlama iki denge kutupluluğudur, İnsan bedeninin alfa ve omega’sıdır. Sözünü etmiş olduğumuz denge budur.



Dokuzuncu Tabakanın - Üçüncü Lemuryan Tabakanın Özeti



Dokuzuncu Tabaka, İnsan şifasının “eksik bölümü”dür. O, Üçüncü Lemuryan Tabakadır. Bağışıklık sisteminin kimyasının çok ötesinde, o, bedenin içinde bulunan, neyin yolunda gitmediğini “bilen” ve muazzam şifa gücü ve istikrar sağlayarak hücresel yapıyı kuantum düzeyde değiştirebilen bir enerjidir. Bedendeki hiçbir kimyasal tepki buna yaklaşamaz bile, çünkü o çok-boyutludur ve dolayısıyla, İnsanın neyin mümkün olduğuyla ilgili lineer fikirlerinin çok ötesinde çalışabilir. O, üstatların mucizevi şifa enerjisidir ve St. Germain ve Mor Alev ile ilişkilidir.

Bu tabaka hareketsiz bir şekilde durur, İnsanın niyeti (bilinci), şifacıların saf enerji çalışmaları ve insanlığın halen üzerinde çalıştığı bazı yeni mekanik buluşlar gibi değişik kaynaklardan gelecek boyutlar-arası “işaretleri” bekler. O, İnsanın kendini iyileştirme, sağlıklı ve çok uzun bir ömür yaşama yeteneğinin senaryosunu tamamlar.

O, Üçüncü Lemuryan Tabakadır; Pleiadesliler’e değil, İnsanlara aittir; çünkü onu kendi bedenleri için nasıl kullanacaklarını öğrenerek kendilerine gençleşme, kendini-iyileştirme ve sağlıklı yaşama yeteneğini vermiş olanlar İnsanlardı. Dokuzuncu Tabakanın aktifleştirilmesi Lemurya dönemindeki Gençleşme Tapınaklarının amacıydı.





10 - DNA’NIN DÖRDÜNCÜ GRUBU Onuncu, On-birinci ve On-ikinci Tabakalar


Kryon





Kryon



DNA’NIN DÖRDÜNCÜ GRUBU: Tanrı Tabakaları

Tanrı tabakaları Onuncu, On-birinci ve On-ikinci Tabakalardır. Boyutlar-arası nitelikler şimdi en yüksek düzeydedir ve bu üç tabaka hiç 3B’de değildir. Aslında, birçok kişi bu tabakaların ne “yaptıklarını” merak edecektir. Şimdilik, sevgili varlıklar, bu tabakaların bazılarının belirli bir işleve sahip olmak yerine, sadece “olma”larına alışmalısınız. Bunlar son tabakalar gibi işlemler ya da anılar değildir; onları yemeğin içinde piştiği tencere olarak düşünün. Yemek yeme ve varlığınızı sürdürme sürecinin bir parçası mutfak aletleridir. Bu tabakalar “DNA’nın içinde oturduğu tanrısal divan”ı temsil eder ve diğerlerinin var olabilmeleri için gereklidirler.



ONUNCU TABAKA: Tanrısal İnanç - Birinci Tanrı Tabakası (bkz. s. 362)



Siz, “kendi tanrısallığınızı anlama çağrısı” olan tanrısal inancın yaşamı geçirmenize yardımcı olması için kullanabileceğiniz bir enerji olduğunu düşünebilirsiniz. Bunda bir gerçeklik vardır, ama anlattığımız diğer tabakalar bu çağrıyla doludur. Yüksek Benlik (Altıncı Tabaka) bu keşif için bir kanaldır. Öyleyse bu Onuncu Tabaka gerçekte neyle ilgilidir?

Bu, sonraki iki tabaka gibi, tamamen kuantum bir tabakadır. Bu onun gerçek bir kuantum halin niteliklerine sahip olduğu anlamına gelir. Benim söylemek üzere olduğum şey, kuantum bir halde bulunmayan 3B İnsan zihni tarafından tam olarak anlaşılamaz!

Diyelim ki bir ressam bir tuvale resim yapmak üzeredir. Ama bu resmin bir arka plânı, bir zemini olacaktır; böylece, ressam tüm tuvali açık maviye boyayarak başlar. Ondan sonra onun nesneleri resmederken kullandığı her boya bu açık mavi zemin “divanı” içinde yer alacaktır; bu, ressamın, resmedeceği diğer her şeyin enerjisini yakalamasına yardımcı olan sürekli, değişmez bir renk çeşnisidir.

Sonra ressam bu zeminin üzerine nesneleri -bulutları, tarlaları, çiçekleri ve ağaçları- resmeder. Sonunda tam bir 2B tablo yaratır. Eğer siz bu ressama, “Mavi nerede?” diye sorarsanız, o size, “Heryerde. Ben bu resme onunla başladım” diyecektir. Siz, “Evet, ama nesneleri resmederken onu diğer renklerle örttün” diyebilirsiniz. Ressam o zaman size şöyle diyecektir: “Evet, ama o hâlâ orada, diğerlerinin altında; siz onu göremeseniz de orada hâlâ mavi var."

Buradaki mecaz şudur: DNA’nız, İlahî yaşam plânınızın geriye kalanını yerine yerleştirmek ya da resmetmeye başlamak için Tanrı tabakalarına sahip olmalıdır. Öyleyse bu tabakaları zemin rengi olarak düşünün. Bu zemin rengi DNA tabaka sayılarının sonunda (10, 11, 12) yer almaktadır, ama bu öğretide lineerliğin bulunmadığını size en başında söylemiştik.

Bu yüzden, şimdi sizi bu sayılarla bir halka yaratmaya, zihninizde altın bir DNA yüzüğü yaratmaya davet ediyoruz. Bu yüzük birden on ikiye kadar kesintisiz bir halkadır ve ona baktığınızda aşikâr bir başlangıç ya da son göremezsiniz. Böylece elinizde, on iki bölüme ayrılmış, ama bir başlangıcı ve sonu -dolayısıyla da lineerliği- olmayan bir yüzük vardır. Şimdi bu altın yüzüğü eritecek ve yeniden dökeceksiniz, böylece tüm bölümleri birbirine karıştırıp belirsizleştireceksiniz. Bunu yaptığınızda, artık herhangi bir bölümü ya da tabakayı tanımlamanız mümkün olmaz. İşte bu, bu öğretinin dışındaki, gerçek DNA’nın çalışma biçimidir. Öyleyse bu Onuncu Tabaka nerededir? “Tanrı tabakaları,” açık-mavi zemin örneğindeki gibidir; onlar DNA tayfında her yerdedir ve bölümlere ayrılamazlar. Ama biz yine de bunu yapacağız ki, siz, ressam bu işe başladığında tuvalin hangi renklere boyanmış olduğunu bilesiniz. “Evet, ama eğer zemine üç Tanrı tabakası katarsan, o zaman tuvali üç renkle boyamış olursun. Onların hangisi zemindir?” Onların hepsi zemindir, çünkü hepsi aynı anda boyanmıştı. Bunu anlamaya çalışma, sevgili İnsan; sadece, onu kutla.

Gerçekten kuantum bir hal, dolaşık bir halde bulunan parçacıkları içerir. Bu, “aynı zamanda her yerde ve hiçbir yerde” bulunan bir şeyi açıklamaya çalışmanın tek yoludur. O, rastgele görünen ve lineer olmayan kuantum eylemlerin birçoğunun temelidir. Siz aynı zamanda her yerde bulunan niteliklere sahip olduğunuzda, artık onları -daha önce yaptığınız gibi- ayıramaz, sayamaz ya da aralarında bir sınır oluşturamazsınız. Sizin tüm lineer hesaplama ve geometri kurallarınız bir şeyin “her yerde” olmasını desteklemez.

İnanç tabakası da böyledir. O, gereksiııildiğinde, tüm tabakaları etkiler ve o gerçekten de çok gereksinilir! Siz, yaşamınızdaki ezoterik nitelikleri anlamanıza neyin yol açmış olduğunu hiç merak ettiniz mi? Siz, Yüksek Benliğin spiritüel kavramlarına gittikçe daha çok aşina olurken ve eşzamanlılığı kullanarak yaşamınızdaki durumları birlikte-yaratmaya başlarken, gerçekten lineer olan bir yaşamdan daha çok uzaklaştınız ve çevrenizdeki kişilere daha yabancı göründünüz!

Çok spiritüel olan ve Tanrı’yı sizin kadar çok seven birçok kişi, sizin yapmakta olduğunuz her şey yersiz, yabancı, garip, hatta dengesiz göründüğünden, sizden uzaklaştı. Ne de olsa, eğer siz sayıları görünmez bir fırçayla gökyüzüne yazarak, sonra hesaplamalar esnasında onları rastgele değiştirerek matematik yapmaya karar vermişseniz, matematik öğretmeni büyük olasılıkla sizden sınıfı terk etmenizi isteyecektir! Birçoğunuzdan, düşünüşünüzde daha kuantum olmaya başladığınız için yaşam sınıfını terk etmeniz istenmiştir; oysa o, sizden onu anlamayı öğrenmenizi istediğimiz düşünüştür.

Tanrı çok-boyutludur, İnsanlar ise değildirler. Bu, Kryon çalışması boyunca birçok kez anlatılmıştır ve partnerim onu her gün görür. O bunu sunumda bulunduğu yeni çağ salonlarında bile görür, çünkü oralarda eski 3B metafiziğine saplanıp kalmış olanlar da vardır. Orada onlar, medyumlar ve şifacılar, bir seminerde öğretilmekte olan bu öğretiyi kavramaya çalışırlar. Ama bu sırada onların zihinleri tüm bu öğretiye itiraz ederek, şöyle der: “Tüm bu bilim de nedir? Kendimizi yaşamın akışına bıraktığımız, istediğimiz zaman medyumluk yaptığımız, uzun derin meditasyonlar ve bir sürü iyi, güçlü enerji çalışması yaptığımız o güzel eski günlere ne oldu? Üç-dört saatimizi meditasyon yaparak, gezegene ve birbirimize enerji yollayarak geçirdiğimiz o toplantılara ne oldu?” Benim buna bir yanıtım var, ama birçoğunuz ondan hoşlanmayacak.

Sizin spiritualiteniz tekâmül ediyor. Yaratabileceğiniz her enerjiyi şimdi bir anda yaratabilecekken, neden birbirinizin gözlerine bakarak ya da mantralar söyleyerek saatler harcayasınız? Sizin zaman çerçeveniz değişmiştir! Siz, durağan ve ebedi -ve çok rahat- olduğunu hissettiğiniz bir sisteme saplanıp kalmış olabilir misiniz? Zamanın bu noktasında, Dünya üzerinde barışın, küçük gruplar halinde oturup bir alfa hali içinde saatler geçiren kişiler tarafından yaratılacağına gerçekten inanıyor musunuz? Düşünün: Bu, kadim İnsanların yapmış oldukları bir şeydir ve siz hâlâ o kadim sistemde kalmak istiyorsunuz. Sizin derin spiritüel DNA’nız tekâmül ediyor, yaşamınızda kuantum hale gelerek Dünya için çok daha fazla şeyi başarmanızı sağlıyor. Siz şimdi, sadece oturmak ve “olmak” isteyen, mantralar söyleyen yüzlerce yeni çağcının gücüne sahipsiniz. Merkabah’ınız çok yüksek bir titreşimle bir yerden başka bir yere giderken, siz tek başınıza bu gezegenin ışık-karanlık dengesini etkileyebilirsiniz.

Bu sözlerle sizi incittim mi? Niyetim bu değildi. Niyetim, sizi yeni bir kavrama uyandırmaktı; İnsanların, eski görüşün size mümkün olabileceğini söylediğinin çok ötesindeki bir yere ulaşmaya muktedir olmaya başladıkları kavramına uyandırmaktı. Bu, üstatlığın incelemesidir! Bu, sizin bu dünyanın üstatlarının enerjisini üstlenmeye başlamanızdır! Siz bunu artık sadece bir koltuğa oturup meditasyon yaparak başaramazsınız. Her şeyin bir yeri vardır ve bugünün grup meditasyonu, salondaki bireylerin titreşimini yükseltmeye odaklanmalıdır. Meditasyonu, birbirinizin içindeki Yaratıcı’yı bulmasına ve üstat olmasına yardım etmek için kullanın. Şimdi meditasyonun ve tezahür-ettirmenin bir dengesi vardır ve bu kitabın öğrettiği şey, yeni metafiziğin eski metafizikten çıkarak tekâmül etmekte olduğudur. Metafizik sözcüğü “fiziğin ötesi” anlamına gelir. Bugünün fiziği çok-boyutluluğu keşfetmişken, siz -orada dünün enerjisi içinde oturmuş, vecit hali içinde saatler geçirmeyi özlerken- artık herhangi bir şeyin ötesinde değilsinizdir. Onu bu şekilde düşünün. Bir banyo alın, sonra dışarı çıkıp gezegeni iyileştirin! Öylece küvetin içinde oturup kendinizi eğlendirmeyin. O, dünün spiritualitesi idi.

“Kryon, sen grup meditasyonunun artık işe yaramadığını mı söylüyorsun?” Hayır, öyle demiyorum. O işe yarar, ama bir at ve fayton da işe yarar. O sizi gideceğiniz yere eninde sonunda götürecektir. Ama sevgili varlıklar, artık zamanınızın olmadığını hissetmiyor musunuz? Sizin zamanınız yok!

VAYİKRA, bu Onuncu Tabaka ile ilişkilendirilen İbranice Tanrı ismidir. Benim bu isme verdiğim anlam, “Tanrısallığa Çağrı/İçinizdeki Tanrı’nın Tanınması”dır. Bu tabaka, ayrıca, “Tanrısal Varoluş Kaynağı” olarak da adlandırılabilir. O, Tanrı tabakalarının birincisidir ve kendi tanrısallığınızı anlamaya çağrıyı temsil eder. O, numerolojide bir’dir; bir, “yeni başlangıçlar” anlamına gelir; çünkü bu bir İnsanın Tanrı’ya inanma olasılığıyla ilgili olarak yarattığı birinci enerjidir.

Bu kitabın arkasında yer alan, Onuncu Tabaka ile ilgili illüstrasyon sekiz sayısına benzer. Öyle değildir. O sonsuzluk sembolüdür; çünkü bir İnsan, ilk kez, başlangıcı ve sonu olmayan bir düşünme sürecini başlatmalıdır. Bu illüstrasyona baktığınızda, onun ayrıca bir gökkuşağı olduğunu da göreceksiniz. Bir gökkuşağının aslında bir daire olduğunu biliyor muydunuz? Bir gökkuşağının bir başlangıcı ve sonu yoktur. Ressamın, sıra bu tabakayı tasvir etmeye geldiğinde, bu şekli ve renkleri görmüş olması bir rastlantı değildir. O, derin inanç tabakasıdır, sonsuz bir potansiyele sahiptir ve gökkuşağı gibi, kapsanamaz, ayırılamaz ya da ayrıntılarıyla belirlenemez. O gerçekten kuantum bir etkidir. Bir İnsanın niyetiyle boyanacak olan bir renktir.

Öyleyse şimdi bu enerjiyle, bu DNA tabakasıyla ilgili bir şeyi anlatalım. Hepiniz, spiritüel herhangi bir şeyle ilgilenmeyen kişileri tanırsınız. Evet, onlar kiliseye gidebilir ve ailelerini ve iş yerindeki arkadaşlarını hoşnut eden bir protokolü uygulayabilirler. Ama ne yaptığınızdan onlara söz ettiğinizde, ya sizden hemen uzaklaşırlar ya da, eğer sizi umursuyorlarsa, “Bu bana göre değil” derler.

İşte bu, o tuvalin zeminini hiç boyamamış olan bir İnsandır. Orada, üzerine bir temel inşa edilecek hiçbir “divan” -ve o kişinin böyle bir kitabı almasına neden olacak hiçbir şey- yoktur. Aslında, bu bilgi onlar için gerçek değildir ve biraz gariptir. Bazıları “deli saçması” terimini bile kullanabilirler.

Öyleyse burada en iyi şekliyle özgür seçim vardır. “Tanrısallığa çağrı” işitilmemiştir, dilenmemiştir; o, İnsanın gerçekten istediği bir şey bile değildir. Öyleyse şunu anlayın: Burada, bir Tanrı tabakası olan, ama önce İnsanın onu seçmesi gereken bir tabaka vardır. O, diğer şeylerin daha sonra tohumlanıp bir anlam ifade etmesi için boyanan zemindir.

Joe, en iyi dostu Mark’ın cenaze törenine katılmaktadır. Onlar madencilerdi ve Mark bir maden patlamasında öldüğünde henüz otuz yaşında bile değildi. Joe, tabutun önünde tek başına oturmuş, yaşam hakkında düşünmektedir. Rahip içeri girdiğinde, Joe açıktır. Kalbi sıcak ve yumuşaktır ve acı çektiği için teselli istemektedir. Mark gitmiştir ve Joe buna inanamamaktadır. Rahip, Joe’nun yanına gelir ve ona sevgi dolu bir Tanrı’dan ve Mark’ın şimdi O’nun yanında olduğundan söz eder... Yaşamın bir döngü olduğunu ve Mark’ın farklı bir biçimde hâlâ onunla birlikte olduğunu söyler. Joe, bu konuda düşünür ve gerçekten, yaşamında ilk kez bunu hisseder! Joe, bir kıvılcımın Vayikra denen -ve bu değerli ruhun yeni bir gerçeği bulmasını sağlamak için fazla mesai yapmaya gönüllü olan- bir alevi tutuşturmasına izin vermiştir. Bu gerçek, Joe’ yu, (kiliseye gidilen) Pazar’lar arasında terk etmeyecektir. Ve bu gerçek, bir gün bu adamın, “Efendim, lütfen bu konuda bana daha çok şey anlatın” demesine yol açacak bir zemini boyamaya başlayabilir.

Madenci Joe, cenaze töreninden ayrılır ve rahibin söylediği şeyleri düşünür. Gerçekten de, çevresinde dostunun varlığını hissetmektedir. Sonra Mark’ın ailesini ziyaret eder, onun dul eşiyle birlikte ağlar ve çocuklarını teselli eder. Tanrı’nın onları gerçekten umursadığını ve Mark’ın enerjisinin hâlâ orada olduğunu düşünerek açıkça ağlar. Bu ona yola devam etme arzusunu verir! Bu düşünceyle gülümser. BANG! Onuncu Tabaka, Joe’nun yaşamında, bir madencinin kalbinin şefkati sayesinde kendini aktifleştirmiştir. O, doktrin değildir. Meleksi bir şey de değildir. O şeylerin hiçbiri değildir. O, bir zemini boyamaktır, böylece bu madencinin verdiği her karar onun için spiritüel olarak doğru olacaktır, bir inanç tabakası var olacaktır; yani, bu iman onu nereye götürürse götürsün, onun imanını yaratmasına yardımcı olan bir düzen var olacaktır. Onu Joe yaratmıştır ve yarattığı şey arayışında ona yardım etmeye başlamıştır.

Yaratıcı’yı her yerde, her durumda, her derecede kendi içinde bulan insana ne mutlu, çünkü gezegenin titreşimini değiştiren şey budur.

Dolayısıyla, bu spiritüel niyete, sorulara ve gizemlere karşılık veren bir enerjidir. O, “Gerçekten bir Tanrı var mı? Bilmek istiyorum” diyenlere yardımcı olmak için oradadır. Bunu akademik bir biçimde soranlar akademik bir enerji elde edeceklerdir, bir inanç tabakası değil. Bu tabaka saf niyete ve şefkate karşılık verir.



Onuncu Tabakanın Özeti



Onuncu Tabaka, Tanrı tabakalarının birincisidir ve bir İnsanın Tanrı’yı arayışını başlatan ilk çok-boyutlu tabakadır. Özgür seçime bağlıdır ve bu ondan istenmedikçe, bir İnsanı spiritüel herhangi bir şeye ikna etmek için hiçbir şey yapmaz. Bu ondan istendiğinde, sadece öğrenime izin verir, ama hâlâ öğretmek ya da ikna etmek için bir şey yapmaz. Sadece anlayışın yerleşmesine yardım eder, İnsanın spiritüel gerçeği kendi başına keşfetmesine izin verir.

Diğer tabakalar gibi, bu tabaka da hareketsiz durarak, değişik kaynaklardan eşzamanlılık yoluyla gelen boyutlar-arası “işaretleri” bekler. O, birinci Tanrı tabakasıdır ve İnsan bunu isteyene, fark edene ya da buna muhtaç olduğu bir durumda bulunana dek, tam olarak uyanmaz.

Sevgili İnsan, DNA’nda senin inanmana yardımcı olan bir enerjinin bulunması en iyi haliyle Tanrı’nın sevgisidir! O, özgür seçimle işbirliği yapar, ama bir kez sen içindeki Yaratıcıyı aramaya karar verdiğinde, o bu zemin boyama işine girişir, ki bu sen spiritüel yolda ilerlerken baktığın her şeyin sana anlamlı gelmesine yardımcı olacak bir şeydir.

Bugün Joe, maden kuyularına inerken Mark’ın yüzüğünü yanında taşımaktadır. Onu boynuna bir kolye gibi takmaktadır. Dostunun Tanrı’nın murat ettiği biçimde onunla birlikte olduğu düşüncesiyle gülümsemektedir. Joe, Mark’ın oğlunun vaftiz babasıdır ve Tanrı’ya olan inancıyla gurur duymaktadır ve bu onun kendinden daha genç erkeklerin önünde ifade etmekten utanmadığı bir şeydir. Kilisede diz çöker ve Tanrı’nın sevgisinin içinden aktığını hisseder. O, kendi yolunca spiritüel bir adamdır, Tanrı’nın gerçek olduğuna ve onun içinde yaşadığına ikna olmuştur ve tüm bunlar Mark’ın ölümünden ötürü ortaya çıkmıştır.

Bu tabaka hakkında söyleyeceklerimizi bitirmeden önce, size Mark hakkında da bir şey söylemek istiyoruz. Mark, “her yerde bulunan zemin” bağlantısıyla, Joe’nun DNA’sının içindedir. O, son nefesini verirken, Joe’nun gerçeği keşfetmesine yardımcı olmaya niyet etmişti. Böylece, Mark’ın ölümünün, trajik olsa da, Joe’da kendine ait bir yaşam yaratmış olduğunu söyleyebilirsiniz. Ve bu doğrudur. Çünkü bu böyle işler, sevgili varlıklar; ölümün ve kalp-kırıklığının trajedisinden, çoğunlukla, bu dünyadaki birçok kişi için sezgisel idrakler çıkar; böylece, ölen kişinin yakınları ve sevdikleri bu Tanrı tabakasını gerçekten aktifleştirebilirler. Dolayısıyla, şefkat yine kazanır ve İnsanın sevgi dolu bir Tanrı’yı bulmaya yönelik özgür-seçim süreci çoğunlukla tüm acıya ve ölüme üstün gelir, çünkü ölen varlık birçok kişinin kalbinde ve zihninde yaşamaya devam eder. Bu arada, Gaia, her yerdeki birçok Mark sayesinde titreşimini yükseltir.



ON-BİRİNCİ TABAKA: Bilge Tanrısal Dişi - İkinci Tanrı Tabakası (bkz. s. 363)



Burada kadınlar gülümseyecek ve erkekler gözlerini yuvalarında döndürecekler, çünkü onlar burada Tanrıça enerjisiyle ilgili bir başka dersin sunulduğunu düşünecekler. Ama öyle değildir. Bu, denge ile ve Pleiadesliler gelip onu size verdiklerinden beri İnsan ırkının sahip olmadığı bir şeyle ilgili bir derstir. Bu, Saf Şefkat ve Ana tabakasıdır.

Bu da aynı zamanda her yerde bulunan çok-boyutlu bir tabakadır ve onlara çağrıda bulunmadıkça hiçbir şey yapmayan Tanrı tabakalarının bir parçasıdır. O, diğer tabakalarla dolaşık bir haldedir, ki bu onun gerçekten kuantum olduğu ve bireysel bir enerji olarak görülemeyeceği anlamına gelir.

İşte gerçek: İnsan doğası binlerce yıldır dengesiz olagelmiştir ve şimdiki değişim İnsanın erkek/dişi dengesinde bir fark yaratmaya başlamaktadır. Bilinciniz beyin ya da genler tarafından kontrol edilmez. Akaşik bir deneyimin bilinçaltı tarafından kontrol edilir. Tarihte erkekler nasıl davrandılar, kadınlar nasıl davrandılar? Dolayısıyla, sizin yaşamdaki rolünüz nedir? O, DNA’nızda enerjisel tarih olarak bulunan bilgi kaydedilmiş-plânı ile başlar. Sonra, özgür seçiminiz sizi bilinmeyen bölgeye taşırken, o ya tekâmül eder ya da geriler.

insanlığın cinsiyet meselesi çok uzun bir zamandır dengelenmemiştir ve erkekler, daha iri olduklarından, kazanırlar! Bu, insanlığın en ilkel ve aydınlanmamış olan ve hayvanlarınkinden daha gelişmemiş olan bir özelliğiyle ilgilidir; sadece, hayvanlar İnsanlara kıyasla daha fazla paylaşmıştır! İnsanlığın, erkek/dişi dengesinin en düşük noktasında bulunmayı sürdürdüğünü söyleyebilirsiniz.

On-birinci Tabaka, şefkatli İnsanı dengelemek, böylece bilge, tanrısal dişinin hem erkeklerde hem de kadınlarda ortaya çıkabilmesini mümkün kılmak için mevcuttur. Tarihiniz onunla doludur, ancak siz hâlâ onu onurlandırmazsınız.

Bu öyküyü partnerimin anlatmasına izin vereceğim, çünkü ben kültürel mizahta o kadar iyi değilim ve partnerim bu konuda iyi olduğunu düşünüyor. Böylece, az sonra geri dönmek üzere, bu bölümü ona devrediyorum.



Komik Bir Dünya:



Şimdi, tümüyle kadınların yönettikleri bir dünyayı hayal edin. Bu hayalî bir şeydir. Ben size tarihî bir ders vermiyorum, sadece “eğer öyle olsaydı” diyorum. Kadınlar çocuk doğurdukları için, bu dünyada çok az savaş vardır. Onların annelik duyguları anlaşmazlıkları daha bilgece halletmelerini sağlar, böylece oğullarını asla ölüme yollamazlar. Toplanan vergilerin çoğu, daha çok kadınlar için ayakkabı imal etmekte kullanılır. Erkekler sadece bir çift ayakkabı giyer ve o ayakkabılar yıpranana kadar onu yıllarca memnuniyetle giyerler. Onların yeni ayakkabıları da tıpkı eskileri gibi olmalıdır. Erkeklerin, erkekler için, hepsi aynı türde ve renkte ayakkabılar yaptıkları fabrikalar vardır.

Kadınlar iş dünyasını ilginç bir biçimde yönetirler; yönetim kurulu toplantılarında herkes aynı anda konuşur, bir sürü gözyaşı dökülür ve tutkular yükselir. Bu gürültülü toplantılar, aynı zamanda, çağlardan beri mevcut olan sırlar -ve ortağının senin ne düşündüğünü bilmesine asla izin vermeme- sistemi yerine, dürüstlükten kaynaklanan çözümler yaratır. Böylece, çok daha fazla iş yapılır.

Erkekler iridir, bu yüzden onlar ağır işleri yaparlar. Bu mantıklı bir durumdur. Onlar zor işlerin çoğunu yaparlar. Sonuçta, eğer bu işleri yapmak onların amacı değilse, neden bu kadar iri olmuşlardır ki? Erkekleri giydirmek zor değildir. Onlar aynı gömleği manşetleri sökülene dek aylarca giyerler. Sonra, onlara sevdikleri o gömleğin aynısını verebilirsiniz, tıpkı ayakkabılar gibi.

Cinsel ilişki tamamen bir kadının istediği zaman gerçekleşecektir, çünkü bir kadın bir erkeği herhangi bir zamanda çağırabilir ve erkek buna daima hazır olacaktır; bu da iki cinsin arasındaki kimyasal farktır. Tanrı erkekleri böyle yaratmıştır ki böylece bir kadın hamile kalmak istediğinde, erkeği buna hazırlamak gerekmeyecek, o buna kimyasal olarak hep hazır olacaktır. Kadının kimyası, daha karmaşık olduğundan, daha zarif bir zamanlamaya ihtiyaç duyar. Böylece, erkeğin işi aşikârdır: Bir tutum uyumsuzluğu olmaması için, daima hazır olmak. Ama kadın üst üste birçok kez boşalabilirken, erkek, doğası gereği bunu bir kez yapabilir. Erkekler böyledir, onlar erken tükenirler. İyi bir kadının uygun bir biçimde döllendiği noktaya erişmesi için birçok kez ilişki kurması gerekebilir. Bu, en iyi tohumların hedeflerine ulaşmalarıyla, harika çocuklar yaratır. Kadınlar cinsel ilişkinin aslında sadece onlar için yaratıldığını iddia edebilirler!

İlk başta, kadınlar, daha üstün cinsiyet oldukları için çok iyi bildikleri yemek pişirme ve temizlik işlerini erkeklere öğretirler. Sonra erkekler onların talimatlarına uymak için ellerinden geleni yaparlar. Bu yol boyunca erkeklerin kurslara gitmeleri gerekebilir, çünkü erkekler yemek ve temizlikle ilgili rehber kitapları çok sık olarak açmaktan hoşlanmaz ve yemek ve temizlik kimyasının önemli nüanslarını unuturlar. Ama tekrarlanan eğitimle bu konularda başarılı olabilirler. Ancak, onları yine de izlemeniz gerekir. Onların dikkatleri hayvanı yarışma içgüdülerine, gladyatörler gibi giyinmeye ve birbirlerini yumruklamaya kayabilir.

Ara sıra, bir erkek çok fazla bir kadın gibi düşünebildiği için politik bir konuma yükselecek ve yönetime seçilmesi düşünülecektir. Ama seçim işinin çoğunu kontrol eden kadınlar, bunun çok fazla olmasını önlemeye çalışacaklardır. Ne de olsa, bir erkek kendi statüsünü bilmeli ve bir kadının yaptığı şeyi elde edeceği yere asla erişmemelidir. Başkanlık koltuğuna ise, Tanrı korusun, asla oturmamalıdır.

Sanırım, partnerimin biraz ileri gitmesine izin verdim. Onun mizahını bir cinsi üzecek ya da ona diğer cins karşısında aşağılandığını düşündürtecek şekilde kullanmasına neden izin verdim? Onun erkekleri eğlenceli, ama açıkça alçaltıcı bir biçimde resmetmesinin nedeni, bugün dünyada birçok kadının aynı durumla -aslında, çok daha kötüsüyle- karşı karşıya bulunuyor olmasıdır. Siz cinsiyet farkının bu şekilde olması gerektiğini gerçekten düşünüyor musunuz? Pleiadesliler’in bu şekilde olduklarını düşünüyor musunuz?

Cinsiyet dengesinin nasıl olmasının tasarlanmış olduğu konusunda size büyük bir ipucu vereceğim. Size kendi DNA’ larının tohumunu ekmiş olanlara “Yedi Kız Kardeş” (Pleiadesliler) deniyordu. Yüz bin yıldır kuşaktan kuşağa aktarılan, dünyanın birçok bölgesinde taşlara resmedilen mitolojinin çoğunda, bazı uzaylı kadınların Dünya’ya indikleri ve küçük adamların onları kovaladıkları anlatılır! Aslında, erkekler hiç de küçük değildiler, ama kadınlar iriydiler. Uzay yolculuğu yapmak kadınlara düşüyordu, çünkü onlar buna daha uygundular. Pleiadesli erkekler daha sonra geldiler ve onların da özel nitelikleri ve becerileri vardı; bu tanrısal, bilge bir dişi enerjiyi ön plâna çıkaran, çok onurlu ve paylaşan bir kültürdü. Hem kadınlar hem de erkekler bilimcilerdi, her iki cins de birbirine saygı duyuyordu ve onların kültüründe hiçbir cinsiyet engeli, hiçbir şablon ve kölelik yoktu.

Dolayısıyla, bu dengenin nasıl olması gerektiğiyle ilgili kaydedilmiş-plân sizin DNA’nızda bulunmaktadır. Yine, On-birinci Tabaka da, siz onu isteyene dek öylece hareketsiz duran bir enerjidir. Ama yeni değişimde o hafifçe aktifleşmiş ve 2004’te- ki Venüs geçişiyle birlikte daha etkileyici bir enerjiye kavuşmuştur. İnanılmaz bir biçimde, Venüs geçişi Haziran 2012’de tekrar vuku bulacaktır. Genellikle bu geçişler yüzlerce yıl arayla meydana gelir, ama bu iki geçiş birbirine çok yakındır. Bunun nedeni ne olabilir? Çünkü gezegeninizin bu şefkatli, anaç enerjiye ihtiyacı vardır ve Venüs’ün Dünya’ya aktardığı enerji tam olarak budur. O sevgi, güzellik, şefkat ve yumuşaklık getirir ve iki geçiş arasında sadece sekiz yıl vardır. Sekiz sayısı, tezahür eden bir enerjiyi temsil eder ve dünyanızın buna ihtiyacı vardır.

Şimdi Hank’ten söz edelim. O, babasının ve büyükbabasının çalışmış olduğu değirmene çalışmaya giden tipik bir erkektir. Hank’e Venüs geçişinden söz etseniz, o sizden hemen uzaklaşabilir! Hank, bununla ilgilenmez; Dünya üzerindeki milyonlarca Hank de ilgilenmez. Öyleyse bu geçişin amacı ve yararı nedir?

Bu, Gaia’ya enerji zerk etmektir. Geleceğin yakıtını depoya doldurmaktır, ki böylece insanlık onun için hazır olduğunda, enerji çoktan orada bulunuyor olacaktır. Gaia ve sizin DNA alanınız birbirine çok dolaşıktır. Yerküre’nin Kristalimsi Ağı’na hitap eden (onunla konuşan), sizin DNA titreşiminizdir. Sizinle Gaia arasındaki ilişki o kadar güçlüdür ki, bir Işık-işçisi bir bölgede meydana gelecek olan bir depremi önleyebilir! Bunu biliyor muydunuz? Böylece, DNA’nın bu tabakası insanlığın geleceği için hazırlanmıştır ve mevcut olan yüksek titreşimden ötürü kitlelerin bilgeliği artmaya başlarken aktifleşmeye hazırdır. Ama bu tanrısal dişi enerji Gaia’da depolanmaz. O sizin içinizde depolanır!

Siz, gelecekte partnerimin öyküde tasvir ettiği durumu mu yaşayacaksınız? Hayır. Siz, kadınların haklarıyla değil, cinsiyet eşitliğiyle yönetilen bir kültüre sahip olacaksınız. O doğal olacak ve herkese uygun ve doğru gelecek. Bir cinsin güç ve mevki elde etmesini engelleyen “görünmez sınırlamalar” ya da cinsiyete-özgü işler olmayacak. Bu şimdiden oluyor, ama içten gelen bir saygı olmadan...

Evet, cinsiyet meselesini her iki taraftan da gören bir DNA tabakanız vardır, çünkü yaşlı bir ruh her iki cins de olmuştur! Bu tabaka, her iki cinsiyetin de en iyi yanlarını talep eder ve size sadece biri değil, her iki cins de olduğunuz hissini verir. Bu, karşı cinse karşı sizde çok yüksek bir saygı hissi yaratır ve buna dayanarak kararlar vermenize yardımcı olur. Çocuk doğurmanın “hissi”ne sahip olan bir erkeği ya da savaş meydanında sıralanmanın nasıl bir şey olduğunu bilen bir kadını hayal edin. Hepsi oradadır, sevgili varlıklar ve doğal, normal bir biçimde -ve yaşlı ruhların bu dünyadaki tüm enkarnasyonlarının Akaşik Kaydından yararlanarak- dengelenmeye hazırdır.

CHOCHMA MİCHA HALELU, bu On-birinci Tabaka ile ilişkilendirilen İbranice Tanrı ismidir. Benim bu isme verdiğim anlam, “Tanrısal Dişinin Bilgeliği”dir. On-bir sayısının, sadece “aydınlanma” anlamına gelen bir ana sayı olmadığına, içinde Kryon’un sayısını da taşıdığına dikkatinizi çekerim. Yirmi bir yıl önce yayınlanan Birinci Kitabımızda açıkladığım gibi, benim sayılarım dokuz ve on-bir’dir, yani tamamlama ve aydınlanmadır: Eskinin tamamlanması ve değişimin yarattığı bir aydınlanmanın başlaması.

On-birinci Tabakanın, kitabın arkasında yer alan illüstrasyonuna bakın; onun ortasında bir çiçek vardır, O, yumuşaktır, davetkârdır ve sizi onu paylaşmaya çağırmaktadır. Ve son illüstrasyon da bir çiçektir: Yaşam çiçeği.

Sana bir öykü anlatmak istiyorum, sevgili İnsan. Bu, sizin spiritüel lideriniz olmasa da, dünya nüfusunun yaklaşık bir milyarının spiritüel lideri olan bir adamın öyküsüdür. Karol Jozef Wojtyla, 18 Mayıs 1920’de doğdu. Dokuz yaşındayken, annesi öldü ve bu onu yaşamı boyunca etkiledi. O, 1978’ de Papa John Paul oldu ve o andan itibaren, 2005’te ölene dek bu dünyada olup bitenleri çok etkiledi.

Onun spiritualitesi zıtlıkların bir araya gelişini içeriyordu. O, İsa’nın annesi Meryem olarak “Tanrı’nın annesi”ne tapınıyordu; ancak onun sistemi, yönettiği kilisede kadınların liderler olmalarına asla izin vermiyordu. Bu, yaşamının büyük bölümünde onu çok meşgul etmişti. Çünkü o, üzüntü ve acı hissettiğinde dizlerinin üzerine çöküp Meryem Ana’dan yardım isterdi. Onun -kilisenin size asla açıklamadığı- o acı ve ıstırap dolu yılları geçirmesini sağlayan Meryem Ana’ydı ve onu ölüm döşeğinde karşılayıp ışığa ve Tanrı’nın sevgisine götüren Meryem Ana ve kendi annesiydi.

O, Mesih’in -Petrus’un kilisesini yöneten- vekili olduğundan, bu şeylerin farklı olabileceğini düşünebilirsiniz, ama bu adam Meryem adlı bir kadını sevdi. O zamanki ABD başkanı Ronald Reagan Moskova’ya giderken, Karol’a danıştı. Papa, onun gözlerine baktı, Meryem Ana’ya danıştı ve şu sözleri söyledi: “Rus başkana güven, çünkü o da senin istediğin şeyi istiyor.” Bakanlar kurulunun hiçbir üyesi Bay Reagan’a bunu söylememişti. Reagan, daha önce Ruslar ile yaptığı gibi, sert bir görüşme yapmaya hazırlanmıştı. Bu sözler karşısında adeta afalladı ve kendi dinî inancından bile olmayan bu adamın öğüdü üzerinde uzun uzun düşündü. Daha sonra bu öğüde göre hareket etti ve sonuçlar ortadadır. Karol adlı bir PolonyalI adamdaki tanrısal dişi enerji bunu yapmıştı.

Dünyanın eşiğine geldiği savaşı Karol mu durdurmuştu? Yoksa Meryem Ana’dan gelen öğüt mü bunu yapmıştı? İkisi de değil, çünkü Papa’nın DNA’sının On-birinci Tabakası en yüksek düzeyde aktifleşmişti. O, kadınlara saygı duyuyor ve onların bu dünyadaki kötü durumları için ağlıyordu. Onun, Katolik politikasını yönetenlerle görüşüp, kadınların en azından rahip olmalarına ve belki en sonunda kardinal olmalarına izin vermeleri için adeta yalvardığını tarih gösterecektir. Bu rica, eski yolları kutsal gören Alman kardinal tarafından reddedilmişti. Onun ismi Joseph Alois Ratzinger idi.

Katolik kilisesini yıkımın, hatta iflasın eşiğine getirmekten sorumlu olacak olan kişi Papa Ratzinger’dir. Ancak, o bu görevde uzun süre kalmayacaktır ve yeni papa bu kilisenin gördüğü en şefkatli papalardan biri olacak ve Mesih’in sevgisinin sıradan İnsan ile tekrar ilişki kurabilmesini sağlayacak şekilde kuralları değiştirebilecektir. Hatta, o, ilk kez kadınları göreve getirebilir.

Bu dünyadaki tüm üstatlardaki fark, DNA’nın On-birinci Tabakasıdır. Bu dünyada yaşamış olan üstatlarda dişi enerjiyi görebilir misiniz? Onların cinsiyetlerine bakmayın. Onlardaki dengeyi göremiyor musunuz? Erkeklerin gözlerindeki şefkati, kadınların gözlerindeki gücü görebilir misiniz? Bu kutsal, tanrısal olan ve İnsandaki On-birinci Tabakanın yardım ettiği bir dengedir. O, bu amaçla oradadır; çünkü cinsiyet bölünmeye, nefrete, önyargıya ve daha da kötüsüne neden olabilir. Bu, Tanrı’nın, tanrısal bilgelikle ortadan kaldırılabilecek kimyasal sorunların iş başında bulunduğunu kabul ve tasdik etme biçimidir.

Sen ölüm döşeğinde nereye gidersin, sevgili varlık? Birçoğunuz bunu hatırlamadığınız için, ben söyleyeyim: Sen ilk önce annene gidersin! Tıpkı sen ilk nefesini alırken orada olduğu gibi, son nefesini verirken de annen oradadır. O, uzun zaman önce ölmüş olabilir, ama orada yatağının çevresinde dolanır ve seni herkesten önce karşılamaya hazırlanır. Seni doğurmuş ve sana göbek kordonuyla ve kanıyla bağlanmış olan bu varlık, çevresinde seni kutlayan tüm meleklerle birlikte, seni ilk karşılayan varlıktır. O çok güzeldir, huzurlu olman ve onu tanıyabilmen için görünüşte İnsan formundadır. O bekler, bekler ve sonra senin için orada olur. Gülümsemesiyle seni selamlar ve bu buluşma bu dünya üzerinde yaşanan en güzel olaylardan biridir.

Bu dünya üzerindeki tüm savaş meydanlarında, anneler oğullarını karşılamak üzere orada olmuşlardır. Oğulların bazıları onlara yüksek sesle yakınmış, bazıları da sadece uzanıp onları kucaklamışlardır. Kumsallarda, tarlalarda, çamurda, denizin altında, bataklıklarda, tüm o kanın ve pisliğin içinde, anneler oğullarıyla birlikte olmak için sıralanmışlardır. Tanrısal dişi, bu dünyadaki en güçlü kuvvetlerden biridir. O, ölümün ve doğumun ortak yanıdır ve Tanrı’nın şefkatini temsil eder.

Siz bu mecazı aklî olarak analiz edip, “Ama anneniz uzun zaman önce yeniden enkarne olmuştur, bu yüzden de siz ölüm döşeğindeyken yanınızda olamaz” diyebilirsiniz. Kuantum bir Tanrı için yaptığınız 3B tartışmalar artık yeter! Şunu bilin ki, Tanrı kendi sınırlı düşünüşünüzün saçma tartışmalarından çok daha büyüktür. Anneniz oradadır ve bu olay başınıza geldiğinde bunu bileceksiniz.



On-birinci Tabakanın Özeti



On-birinci Tabaka, Tanrı tabakalarının İkincisidir ve gerçekten de evrendeki en güçlü kuvvettir, çünkü o tüm insanlığın -anne enerjisi içinde özetlenen- şefkatini temsil eder. O, İnsan onu istemedikçe orada olmayan bir enerjidir. Onu istemedikçe kadınlar bile ona sahip olmazlar. O, tanrısal dişi enerjidir ve her iki cinsiyet içindir. Hepinizdeki “ana”yı temsil eder, ama sadece anayı değil, tanrısal şefkatli bir anayı. Bu, birçok din bir kadını dahil bile etmezken, İsa’nın annesinin bu kadar önemle vurgulanmış olmasının nedenidir.

O, Prenses Diana’nın ölümü, Hint Okyanusu’ndaki tsunami felaketi ya da 11 Eylül olayları gibi, bu dünyada şefkat yaratan olaylarla aktifleşen tabakadır. Kalbi yumuşatır ve her iki cinsi de sağduyu çözümlerine ve huzurlu zamanlara açar. Bu enerji içinizde depolanır, ama ayrıca Gaia tarafından kontrol edilir. Değişim ona en çok ihtiyaç duyduğunda, bu enerji ortaya salıverilecektir. Bu bir felaket değil, yeni bir enerjinin doğuşu olacaktır.



ON-İKİNCİ TABAKA: Her Şeye Kadir Tanrı - Üçüncü Tanrı Tabakası (bkz. s. 364)



Bu tabaka sizi şaşırttı mı? Bu üçüncü Tanrı tabakasıdır ve bizzat Yaratıcı’nın özüdür. Tanrı nedir? O, sizin evrenin - her yerde olan, kuantum olan, bir başlangıcı ve sonu olmayan- yaratıcı enerjisi için kullandığınız sözcüktür. Tanrı ayrıca sizin içinizdedir, ama 3B’de değildir. O, sizin içinizde yaşayan bir parçayı bölüp ayırmıştır, ki o parça da dolaşık bir haldedir (Tanrı’nın bir parçası - sizin bir parçanız) ve bu sizi yaradılışın bir parçası yapar, “içinizdeki Tanrı” gerçektir. Bu dünyada yaşamış olan her İnsanda yaratıcı bilincin bir parçası vardır.

Biz bundan söz ettiğimizde, birçok kültürde tartışmalar çıkar: “Yani sen, insanlık tarihindeki en kötü adamların içinde de Tanrı’nın bulunduğunu mu söylüyorsun?” Evet. Ama bu, onların onu tamamen bilmezlikten geldikleri ve yapmış oldukları şeyi özgür seçimle yaptıkları anlamına gelir. “Yani sen, onların öldüklerinde, yaptıklarından ötürü cezalandırılmadıklarını mı söylüyorsun?” Evet. Ceza ve ödül, insana ait olan -ve intikam ya da kutlama yaratan ve bir İnsan hak ettiği şeyi almadıkça tamam olmayan bir paketi bağlayan- kavramlardır. Bu sizin, birçok kavramla yaptığınız gibi, Tanrı’ya yapıştırdığınız bir 3B kavramıdır. Sizin zihninizde, Tanrı ödüllendirir ve cezalandırır. Bu kavram sizin tüm “modern” inanç sistemlerinizde yer alır.

Siz, cennette de bir tür kavga olduğuna inanırsınız. Size göre, orada melekler iktidar için birbirleriyle dövüşmektedirler. Orada yönetim hiyerarşileri vardır. Hatta orada, her nasılsa güçlü olmasına da izin verilmiş olan ve sizin ruhunuzu ele geçirmeye çalışan düşmüş bir melek vardır. Orada intikam ve ceza, dehşet ve nefret vardır. Orada meleklerle savaşan iblisler vardır ve Tanrı her nasılsa tüm bunların ortasında, neyin doğru neyin yanlış olduğuna “karar veren” olarak bulunmaktadır.

Bu size gerçekten Tanrı gibi geliyor mu? Hayır. Bu, çok- boyutlu bir halde orada olmayan bir şeyi doğrulamak için elinden geleni yapan İnsan beynidir. Böylece, o tüm İnsan niteliklerini gökteki Tanrı’ya yükler ve çağların mitolojisi bununla doludur. İnsanlar kendi bilinçlerinin ötesinde düşünemezler ve bu olgu, “Sen bilemeyeceğin şeyi bilemezsin” sözüyle ifade edilir. Bir köpeğe bir elektrik lambasının niteliklerini öğretmek mümkün değildir. Köpek onu anlayamaz. Hangi yolu denerseniz deneyin, köpek onu öğrenemez. Eğer bir köpeğe ne yapabildiğini sorabilseydiniz, o şöyle derdi: “Ben her şeyi öğrenebilirim! Bir sopayı kapıp getirebilirim, yerlerde yuvarlanabilirim. Hatta, İnsanın el işaretlerini ve duygusal hallerini anlamayı bile öğrenebilirim. Ben çok akıllı bir köpeğim. ” Aklî İnsan da aynı savı ileri sürer. O, sınırsız düşünebileceğini sanır, ama kendi realitesinin dışındaki şeylerle karşılaştığında tamamen başarısız olur.

Söyle bana, sevgili varlık, sen bir başlangıcı olmayan bir şeyi düşünebilir misin? Hayır, çünkü senin gerçeğin her şeyin bir başlangıcının olması gerektiğidir. 3B’de öyledir ve bu senin realitendir. Bilim bile evrenin bir başlangıcını yaratmak için kendini esnettikçe esnetir, oysa gerçekte evren hep vardı; o sadece, çok sık olarak yaptığı gibi, boyutsal özellikleri değiştirmiştir. Zamanın bir başlangıcı yoktur. Evrenin bir başlangıcı yoktur. SENİN bir başlangıcın yoktur! Sen hep vardın ve hep var olacaksın. Ama İnsan beyni bu gerçeğe karşı çıkar.

Çok-boyutlu bir halde, bir “yer” diye bir şey yoktur. Siz sınırlı düşünüşünüzü aşıp bunu düşünebilir misiniz? Hayır. Size göre, her şeyin bir yeri olmalıdır. Aslında, bir başlangıç ve bitiş yeri olmadan, sizin geometriniz bile var olamaz. İşte bu yüzden, sizin daireniz bile sonsuz sayıda düz çizgiden oluşan bir sekizgen olarak tanımlanır. Siz düz çizgilerin dışında bile düşünemezsiniz! Bazı bakımlardan, sizin realiteniz bir sayfa üzerinde yer ajan ve kendisini çizmiş olan ressamın kim olduğuna dair hiçbir fikri olmayan bir çizgi figür kadar sınırlıdır. O figür sadece kâğıdın üzerinde yer alan şey hakkında düşünebilir.

Zaman bir daire, bir döngü içinde bulunur, ama siz sadece ileri doğru bakarsınız. Sizin 3B zamanınız ileri-doğru bir eğilimi öne çıkarır; ona göre, geçmişte hiçbir şey olmaz, çünkü o durağandır (çoktan olup bitmiştir). Ya ben size bunun yanlış bir düşünce olduğunu söylesem! Zaman kendine karşı tepkiseldir. Yani, sizin “gelecek” dediğiniz şey bile geçmişi etkiler! Gelecek bilinmez, ama sizin zaman-çizginizde bulunuyor olabilecek şeylerin en güçlü potansiyelleri gerçekten bilinir. Dolayısıyla, o potansiyeller sizin bugün yaptığınız şeyi etkiler. O, geçmişi etkileyen gelecektir. Eğer zaman bir döngü içindeyse, o zaman geçmiş bundan sonra ne yapacağınızı etkiler. Zaman fraktallarını inceleyenler benim neden söz ettiğimi tam olarak bilirler, hatta, bu fenomeni incelemek için bazı temel formüllere sahiptirler. Mayalar’ın da bunu bildiklerini biliyor muydunuz? Onlar bunu gözlemevleriyle çözdüler ve onu farklı gözlerle, bilinci tekrar ve tekrar etkileyen aynı zaman dalgalarını gösteren ezoterik bilgelikle gördüler. Bu sizin için çok mu garip? Evet, siz aklî realite kutunuzun dışındaki her şeyi garip olarak görebilirsiniz.

Yine bir köpeği örnek olarak kullanalım. Siz bir köpeğin sevebildiğim fark ettiniz mi? Tüm hayvanlar ve bitkiler âleminde sevginin temel gerçek olup olmadığını hiç merak ettiniz mi? Siz hiç bir bitkiyi sevdiniz mi? O bu sevgiye karşılık verdi mi? Evet. Ancak, bir bitki düşünemez bile. O sadece tepki gösterebilir. Bu size, belki İnsan zekâsından bile daha büyük bir şeyin bulunduğunu söylemiyor mu? Ya Tanrı’nın sevgisi her yerde ve her şeyde ise. Son on yıl içinde astronomlar da bunu fark ettiler. Onlar, rastgeleliğin işleyiş biçiminin aksine, her olasılığa karşın, evrenin yaşam için yaratıldığını gördüler. Astronomların baktıkları her yerde, yaşamın var olma potansiyeli vardı. Onlar bu harika ve beklentiye-aykırı doğal niteliğe bir isim bile verdiler. Ona, “zeki tasarım” diyorlar. Orada, galaksileri yaratan şey her neyse, onun zekâya sahip olduğunun ve yaşam’a eğilimli olduğunun bir kabul ve tasdiki vardır.

Yaratıcı saf, koşulsuz sevgidir, yaşam’a eğilimlidir ve trilyonlarca ruhun bir toplamıdır. Perdenin öbür tarafında, biri hariç hiçbir İnsan niteliği yoktur; o tek nitelik, gerçek olduğunu bildiğiniz sevgidir, çünkü o Dünya üzerinde de güçlüdür. Perdenin öbür tarafından bu tarafa el değmeden (değişmeden) geçen birkaç şey vardır. Onlar sevgi, müzik, sanat, yaratıcılık ve yuvayı bulma arzusudur. Bunlar sizin sahip olduğunuz ve tanrısal olan yegâne niteliklerdir. Başka her şey sizin kendi yapımınız, kendi icadınız, kendi 3B sisteminizdir.

On-ikinci Tabaka “Tanrı’nın suretinde yaratılmış”tır. İçinizdeki Yaratıcı’nın sureti olan, bu tabakadır. Bu, perdenin öbür tarafına geri döndüğünüzde orada İnsanların olacakları anlamına gelmez. Bu çok komiktir! Hayır. Göreceğiniz şey Yaratıcı’nın suretidir, Tanrı olan çok-boyutlu enerjinin size çok aşina gelecek bir ailesidir. Onun zamanı, yeri, altından köşkleri ve inciden kapıları yoktur. O, bundan daha iyisidir. O, yuvadır.



İnsanlığın Gücü



İnsanlar çok güçlüdürler. Onların bu yanı, çok-boyutlu bir hali fark edebilen her yaşam formu tarafından görülür. Yaradılışın en büyük ironilerinden biri, sizin 3B’de bulunmanız, ancak içinizde çok muhteşem bir kuantumluk taşımanızdır ve bu kuantum alanınız sekiz metre genişliğindedir! Her İnsan böyle bir alana sahiptir.

Diyelim ki, uzaylı bir ziyaretçi Dünya’yı gezmeye geldi. Bu ziyaretçi kuantum enerjiye ve çok-boyutlu realitelere aşinadır ve buraya da bu sayede gelmiştir. Bu onun buraya gelebilmesinin tek yoludur, çünkü çok-boyutlu bir haldeki yolculuk neredeyse anında gerçekleşir; çünkü o, daha önce sözünü ettiğimiz gibi, dolaşık bir hal yaratır. Bu, bir “yer” fikrini tümüyle geçersiz kılan ve her şeyin her yerde olduğu bir niteliktir. Bir gün bilim, bir 3B nesnesinin dolaşık hale gelmesi, sonra da -zaten orada olduğu- 3B’ye “projekte edilmesi” için nasıl programlanacağını keşfedecektir! Bir odadaki, hiçbir kaynağı olmayan bir sesi düşünün. Siz bu sesin nereden geldiğini saptayamazsınız, çünkü o odadaki her molekülden yayılmaktadır. O her yerdedir! Ama her nasılsa, yeni bilim yoluyla, siz o sesi birden bir masanın üzerindeki bir noktaya odaklanacak şekilde programlayabilirsiniz. Şimdi siz bu sesi ancak eğilip o noktayı dikkatle dinlerseniz duyabilirsiniz. Siz aslında onu geçici olarak yakalayıp bir “yer”e koymuşsunuzdur. İşte günün birinde uzay yolculuğunu böyle yapabileceksiniz. Bunun üzerinde düşünün. Uzay geminiz istediğiniz kadar büyük olabilir ve sizin sadece gideceğiniz gezegenin doğal ortamını düşünmeniz gerekir, çünkü -gitmek istediğiniz yer uzay olmadıkça- uzayın tehlikeleri sizi hiç ilgilendirmeyecektir.

Sözünü ettiğimiz uzaylı ziyaretçi masumdur. Daha önce Dünya’ya hiç gelmemiştir. Yaptığı ilk şey, çok-boyutlu aletini çıkarıp, orada mevcut olabilecek boyutsal değişimlerin enerjisini ölçmektir. Bu onun hayatta kalması için kritik bir öneme sahiptir, kendini tehlikeye atmamak için onu ölçmelidir. Şu anda size, uzak bir gelecekteki bilimin niteliğinin bir ipucunu verdim, ama siz bunu henüz kullanamazsınız, çünkü henüz o aletin parçalarını yaratacak bilime sahip değilsiniz.

Bu uzay yolcusu çevresine bakar ve birdenbire çok-boyutlu aletin ibresi ölçeğin ötesine geçer. Alarmlar çalar ve uzay yolcusu bu su gezegeninde çok farklı bir şeyin bulunduğunu anlar. Ölçümün kaynağı yakındaki ormandır. Uzay yolcusu, kendini göstermeden ormana yaklaşır. Orada ilk kez İnsanları görür, onlar bir piknik yapmaktadırlar. Çok güzeldirler! Ama onlardan yayılan enerji kesinlikle korku vericidir, çünkü o bir tekilliğin -bir kara delik dualitesinin- enerjisiyle aynı türdedir. Bu farklı, ama çok-boyutlu bir yolcu için çok olağandışı ve tehlikeli olan bir enerjidir; çünkü bu varlığın çok-boyutlu motoru, boyutsallığın -dikkatle dengelenmiş, evresel, kontrollü ve çok kesin bir biçimde- yerinden edilmesine dayanır. O, bu varlığı, bu yolculuğu yapmasını sağlayan dolaşık halde tutar. Uzay yolcusu hemen oradan ayrılmalıdır.

Uzay yolcusunun aletinde gördüğü şey, her bir İnsanın sahip olduğu enerji alanından kaynaklanmaktadır; sekiz metre genişliğindeki bu alan, bizzat yaratılışın unsurlarını içerecek kadar çok güçlüdür. Uzay yolcusu bunu daha önce, evrende yıldızların oluştukları yerlere gittiğinde görmüştür. O, bunu her bir galaksinin -hiçbir canlının gidemeyeceği- merkezinde görmüştür ve şimdi burada o her bir İnsanın çevresinde bulunmaktadır! Çocuklar da ona sahiptirler. Hepsi ona sahiptir! Uzaylı ziyaretçi, uzay aracını bu yaratıkların etki alanından büyük bir hızla uzaklaştırır! Ve yıldız haritasında bu gezegeni “tehlikeli” yaşam formlarının yeri olarak işaretler ve bir daha oraya geri dönmez. O, böyle bir enerjinin maddesel bir beden tarafından nasıl kontrol edilebileceğini ve nasıl kapsanabileceğini uzun uzun düşünür.

Siz buna çok hayalî bir öykü diyebilirsiniz. Ancak, o gerçektir, çok gerçek. Sevgili İnsanlar, size şu soruyu sormama izin verin. Eğer, size söylemiş olduğum gibi, evren yaşam ile doluysa ve onlar istedikleri her yere neredeyse anında gidebiliyorlarsa ve siz onların gökyüzünde 3B’de olanaksız olan hızlarda hareket ettiklerini sık sık görebiliyorsanız, o zaman size şu soruyu sormalıyım: Onlar, yüz yılı aşkın bir zamandır göklerinizde görülmelerine rağmen, neden Beyaz Saray’ın bahçesine inip kendilerini tanıtmadılar? Bunu yapmamaları size mantıklı geliyor mu? Dünya-dışı varlıkları (ET’leri) inceleyenleriniz, her türlü komplo teorisiyle karşılaşırsınız, öyle değil mi? Bu teorilere göre, onlar bir şeyi beklemektedirler. Onların daha büyük bir istila kuvvetine ihtiyaçları vardır. Onların özel bir galaktik hizalanmanın gerçekleşmesine ihtiyaçları vardır, vesaire, vesaire. Bunların hepsi en kötü haliyle 3B varsayımıdır ve İnsanların kendi realiteleri dışındaki şeylere tipik yaklaşım biçimidir. Korku daima önce gelir.

Gerçek şu ki, bu gezegen, içlerinde DNA’nın On-ikinci Tabakası denen Her Şeye Kadir Tanrı bulunan YEGÂNE yaratıkları kapsar. Yaratıcı sizin içinizdedir ve siz bunu bilmezsiniz bile. Sizin DNA alanınız bunu haykırır ve o inanılmayacak kadar güçlüdür. O, dağları yerinden oynatabilir, Yerküre’ nin sarsılmasını önleyebilir, volkanik patlamaları durdurabilir ve yüzlerce yıl yaşamayı sağlayabilir. Ama siz henüz buna inanmazsınız.

Sizler içinizde bulunan şeyi keşfetmenin eşiğindesiniz. 1987’de başlayan ve (2012’den itibaren) en az otuz altı yıl daha sürecek olan bu değişim, binlerce yıldır görülen ve kehanet edilen bir zaman fraktalının sahnesini hazırlayacaktır. Kryon’ un burada bulunma nedeni budur. Siz ona girip girmeme konusunda özgür seçime sahiptiniz ve girmeyi seçtiniz. O, Dünya üzerinde barış potansiyeline sahiptir ve bu, kitlesel olarak din değiştirip tek bir spiritüel sisteme geçiş olmaksızın gerçekleşecektir; çünkü tüm dünyadaki spiritüel sistemleriniz tekâmül ederek, sevginin bilgeliğini ve tanrısal dişinin bütünlüğünü kapsamaya başlayacaktır. DNA’nın tüm tabakaları, şimdi olmaya başladıkları gibi, kendi kendilerini güçlendirecektir.

Savaşsız bir dünya, herkesin aynı şeye inandığı anlamına gelmez. O sadece, savaşın bir eski enerji barbarlık sistemi olduğu konusunda bilgece, tekâmül etmiş bir fikir birliğinin olduğu ve İnsanların artık bunu yapmadıkları anlamına gelir. Onlar, açgözlülüğün ve kurnazca yönlendirmenin (manipülasyonun) dışında, yüksek-bilinçli mantığı kullanır ve dünyanın dolaşık olduğu ve ülkelerin doğa yasalarının dışında olmadığı fikrini benimserler. Onlar birlikte çalışırlar! Siz bunu kendi yaşam-diliminizde görmeyeceksiniz, ama sevgili varlıklar, siz burada olacaksınız. Bu kitabı okuyanların bazıları bunun gerçekleşmesine yardım edecekler.

ET’ler konusuna geri dönelim, çünkü herkes onlar hakkında daha fazla şey bilmek ister. Onların birçok türü ve birçok çeşidi vardır. Onlar yıllardır bu gezegene gelip gidiyorlardı. Birçoğu, az önce belirttiğim nedenden ötürü asla geri dönmedi. Burası onlar için boyutsal olarak tehlikelidir ve onlar bunu bilirler. Er ya da geç, buraya sevgiyle ve uygun bir biçimde gelebilecek olan bir tür vardır. Mavi sarmalları gözleyin, çünkü onlar insanlığın yaratıcı enerjilerinin gelişini haber verir; Pleiadesliler şimdi böyle olmuşlardır, çünkü yüz bin yıl içinde onlar da tekâmül edip ışık varlıklara dönüşmüşlerdir. Onlardan korkmayın.

Ancak, bir başka ET türü de vardır ve onlar bu grubun içinde en meraklı olanlardır. Onlar buraya geri dönmeye ve boyutsal uzay araçlarını yeniden-düzenlemeye devam ederler. Onlar şimdi, bilimlerinin yapmalarına yardımcı olamadığı bir şeyi, İnsanın gücünü neyin geçersiz kılabileceğini fark ediyorlar. Onlar bunu keşfettiler ve bugün bile kullanıyorlar. Bu, ham korkudur.

Korku, kuantum İnsanın gücünü neredeyse tümüyle zayıflatır, etkisiz kılar. O bir ele geçirmedir ve İnsanı temel bir hayatta-kalma kalıbına sokar. Birçoğunuz bunu bilirsiniz, çünkü korkuyu yenmişsinizdir ve onun nasıl iş gördüğünü, nasıl bir etki yaptığını bilirsiniz. Saniyeler içinde, korku, temel hayatta-kalma içgüdüsü hariç, hemen her şeyi kapatır. Siz o sırada telefon numaranızı hatırlayamazsınız, yardım istemek için bağıramazsınız, bir yumak gibi kıvrılıp tir tir titrersiniz.

Bu ET’ler, eğer İnsanları yakalayıp, (bilim kimyaları yoluyla) onlarla çiftleşebilir ve İnsan bedenini tam olarak anlayabilirlerse, evrende var olan en büyük gücü elde edebileceklerine ikna olmuşlardır. İnsanların sahip oldukları şeye sahip olabileceklerine ikna olmuşlardır! Böylece, bunu elde etmeye çalışırlar. Onlar, İnsanları neyin korkuttuğunu öğrenmiştir ve buna güvenirler. Bazılarının maskeler bile taktıklarını biliyor muydunuz? Bu komiktir, çünkü bu azami etki yapmaya yönelik bir korku şovu gibidir! İnsanları korkuttuğunuzda, onlara istediğiniz şeyi yapabilirsiniz; ve onlar bunu yaparlar.

Uzaylılar tarafından kaçırılma öykülerinin birçoğu gerçektir; onların kaçırdıkları kişilere gemilerinde yaptıkları şeylerle ilgili öyküler de gerçektir ve hepsi korku ile gerçekleştirilir. Allahtan, onlar sizin içinizdeki gücü herhangi bir yolla, biyolojik çiftleşme yoluyla bile elde edemezler. Bu güç sadece İnsanlar içindir ve hiçbir ölçüde bilim ya da korku her şeye kadir Tanrı’nın özünü ele geçiremeyecektir.

ET’ler bunu gizemli bir güç olarak görürler. Onun gerçekte ne olduğuna dair hiçbir fikirleri yoktur. Bu ayrıca, onların geri gelmelerini nasıl önleyeceğinizi size söyleyecek olmamızın da nedenidir. Eğer bu senaryoyu anlarsanız, o zaman ET’lerin en çok korktukları niteliğin sizin onların ne yaptıklarını bilmeniz olduğunu da anlayabilirsiniz. Böylece, yüreksiz olan az sayıdaki kişiye diyoruz ki, cesaretinizi artırın ve eğer onlar karşınızda belirirlerse, korkmak yerine, tanrısal ışığınızı onlara saçın ve gitmelerini talep edin. Onların bunu yapmaktan başka bir seçenekleri olmayacaktır, çünkü aksi takdirde muazzam gücünüz onları adeta buharlaştırabilir. Onlar bunu bilirler! Onlar gidecek ve sizi bir daha asla rahatsız etmeyeceklerdir. Ne yazık ki, bu bilgiye ihtiyacı olan İnsanlar bu kitabı asla görmeyecek olanlardır. Çünkü onlar çoğunlukla kırsal bölgelerde bulunmaktadırlar, korkuya-dayalı ve komplo teorileriyle ilgili bilgiyle doludurlar, basit ve kurnazca yönlendirilmesi kolay olan yaşamlar yaşamaktadırlar.

EL SHADAİ, bu On-ikinci Tabaka ile ilişkilendirilen İbranice Tanrı ismidir. Benim bu isme verdiğim anlam, “Her Şeye Kadir Tanrı”dır. 3B numerolojisinde, on-iki sayısı üç’e indirgenir ve o burada “üçüncü dil”i temsil eder. Bu, daha önce de söylediğimiz gibi, Ruh’un, size sezginiz yoluyla mesajlar veren sözsüz, çok-boyutlu dilidir. Üç, ayrıca DNA’nın, Yükseliş ve Aktifleştirme Tabakası denen Üçüncü Tabakasıdır. Bunlar birlikte çalışır ve tanrısal değişim için bir katalizör oluşturur. Daha önce açıkladığımız gibi, DNA’nın Üçüncü Tabakası, Yüksek Benliğiniz olan Altıncı Tabaka ile birlikte çalışır. Eğer ben size çok-boyutlu numerolojiyle ilgili bir ders veriyor olsaydım, El Shadai ile ilişkili kuantum sayının otuz-üç olduğunu söylerdim! Çünkü o üç’ün kendi üzerindeki enerjisidir ve “etkisi” kuantum bir halde sayılır.

Kitabın arkasında yer alan, bu tabakayla ilişkili illüstrasyon yine bir çiçeğe benzer. Ben ona yaşam çiçeği diyorum, ama bu resmî bir isim değildir. Bu sadece, bu illüstrasyonun soyut olmadığını gösteren bir ibaredir. O gerçek bir şeydir ve siz neredeyse uzanıp ona dokunabilirsiniz. Bu altın çiçek asla son bulmaz görünür. Çerçevenin dışında bile, onun sürüp gittiğini görebilirsiniz ve onun güzelliği sizin düşündüğünüzden daha büyüktür.

İlyas Peygamber kendi seçimiyle yükseldiğinde, bu olay onun çırağı Elişa tarafından gözlemlenmişti. Elişa’nın daha sonra anlattığına göre, üstadı harika bir ışık topuna dönüşmüştü. İlyas, bu ışık topuna “binmiş” gibi görünmüştü; esasen “binmek, sürmek” anlamına gelen İbranice sözcük (Merkabah) de bu öyküden kaynaklanır. Ama bu ışık topu İlyas’ı almak için gökten inmemişti. Dikkat edin! Burada, İnsan (İlyas) gücüne sahip çıkmış ve bir ışık topuna dönüşmüştü, ki bu onun sekiz metre genişliğindeki DNA alanıydı. O, İlyas’ın çok- boyutlu alanının tüm ihtişamıyla aydınlanmıştı. Elişa bu görüntü karşısında çok şaşırmıştı. Üstadı bir ışık topuna dönüşmüş ve onu gökyüzüne doğru sürmüştü.

Elişa, ayrıca, İlyas’ın içine bindiği ışık topunu üç beyaz atın çektiğini söylemişti. Bunların hiçbiri 3B’de olmadığından, Elişa, bu yükseliş sürecine katılan üç’ü ya da üç’ün katalizör enerjisini ancak böyle tanımlayabilmişti. O, Yükseliş Tabakası (DNA’nın Üçüncü Tabakası), Her Şeye Kadir Tanrı (DNA’nın On-ikinci Tabakası) ve Yüksek Benlik (DNA’nın Altıncı Tabakası) idi. Bu, sizin içinizdeki Tanrı’nın tezahür edişidir. İlyas - zaten olduğu- Tanrı parçasına dönüşmüş ve perdenin öbür tarafındaki aileye katılmıştı ve perdenin öbür tarafına ait olan üç tanrısal enerji onu yuvaya götürmüştü (3+12 + 6=3).

Hâlâ, her bir tabakanın ne “yaptığını” anlamaya çalışan spiritüel entelektüeller, bu On-ikinci Tabakayla ilgili olarak en sonunda pes edecek ve “Eh, o hiçbir şey yapmıyormuş!” diyecekler. Biz diğerlerinin nasıl çalıştıkların görebiliriz, ama bunu göremeyiz. O sadece orada mevcuttur. Eğer siz bir “eylem” tabakası arıyorsanız, bu o değildir. Eğer tanrısal yaşam gücünü arıyorsanız, onu buldunuz.



On-ikinci Tabakanın Özeti



On-ikinci Tabaka, Tanrı tabakalarının üçüncüsüdür ve “içinizdeki Tanrı”nın enerjisi olarak kabul edilebilir. Tüm tabakaların en kuantumu olarak, o gerçekten de kendi DNA’nız içindeki Yaratıcı enerjidir. Onun, var olmak ve İnsanın içinde Tanrı’nın yaşam kuvvetini yaratmaktan başka bir işlevi yoktur. O, daima oradadır, ama tüm diğer çok-boyutlu tabakalar gibi, İnsan onun ne kadar güçlü olduğunu ve onu nasıl kullanacağını keşfetmeye niyet edene dek, kendini göstermez.

Tüm tabakaların içinde, bu diğer on bir tabakaya karışan (dahil olan) bir tabakadır; Tanrı’nın, var olan her şeye nüfuz eden sevgisi işte böyledir. Dolayısıyla, On-ikinci Tabaka, Tanrı’nın tüm yaşam kuvvetine, özellikle tanrısal İnsana karışımını temsil eden bir enerji birleşimidir.





11 – DNA GRUPLANDIRMASININ ÖZETİ ... ve büyük sır!


Kryon





Kryon



DNA Gruplandırmasının Özeti

Buraya dek, DNA’nın on iki tabakasını ya da enerjisini sunduk. Bu süreçte, ayrıca, bu on iki tabakanın ait olduğu dört grubu da sunduk. Onlar şöyledir:

Temel Oluşturan Tabakalar

Birinci Tabaka - Biyolojik Tabaka

İkinci Tabaka - Yaşam Dersi Tabakası

Üçüncü Tabaka - Yükseliş & Aktifleştirme Tabakası

İnsan Tanrısal Tabakalar

Dördüncü Tabaka - Melek İsminiz, Birinci Tabaka

Beşinci Tabaka - Melek İsminiz, İkinci Tabaka

Altıncı Tabaka - Dua ve İletişim Tabakası

Lemuryan Tabakalar

Yedinci Tabaka - Lemuryan Tabaka - Açıklanan Tanrısallık

Sekizinci Tabaka - Lemuryan Tabaka - Bilgelik & Sorumluluk

Dokuzuncu Tabaka - Lemuryan Tabaka - Şifa Tabakası

Tanrı Tabakaları

Onuncu Tabaka - Tanrısal İnanç Tabakası

On-birinci Tabaka - Tanrısal Dişinin Bilgeliği Tabakası

On-ikinci Tabaka - Her Şeye Kadir Tanrı Tabakası

Sizin tarihî dinî sistemleriniz kutsal bir tarihe sahip olmaktan çok uzaktır. Tarihi inceleyen herhangi biriniz, bazı kişiler kendilerinin tapınak liderleri olarak büyük halk kitlelerini yönetebileceklerini keşfeder keşfetmez, tümüyle yeni bir yönetim sürecinin doğmuş olduğunu görecektir. Papaların ve şamanların sözü krallardan ve kraliçelerden daha çok geçerdi ve kraliyet aileleri bile onlara akıl danışırlardı.

Tarih tarihtir ve spiritüel sistemlerinizin savaşlarınızın çoğunu yarattığı ve bugün bile İnsanları bir araya getirmekten daha çok, böldüğü açıkça görülebilecek bir gerçektir. Bugünün spiritüel sistemleri eskisinden çok daha dürüst olsa da, tarih bu konuda dehşetle doludur.

Bir zamanlar, kilisenin askerleri tüm ülkeyi at sırtında geçerek, kendileriyle aynı dine inanmayan aileleri öldürmüşlerdi. Bugün bunu uçaklarla yapıyorlar. Papalar doğru yoldan sapmışlardı ve birçok toplumda inanç kurumunun başında spiritüel amaçtan daha çok parayla ilgilenen bir hanedan bulunuyordu. O günlerde bu İnsan doğasından daha fazla bir şey değildi ve o bugün temizlenmekte ve olduğu gibi görülmektedir. Ancak, bugün bile, kendini Tanrı’ya adaması gerekenlerin nefret ve tiksinti uyandırıcı davranışları ortaya çıkmakta ve kiliseyi utançsız bir yer yapmaya çalışma çabası sürüp gitmektedir. Bu onurlu bir çabadır ve daha önce sözünü ettiğimiz değişimin bir parçasıdır.

Bu arada, sırlar, DNA’nın sırları bile biliniyordu. Onlar, bugün isimleri komplolarla ilişkilendirilen ya da modern kurgunun mitolojiye indirgediği belli tarikatlar tarafından sırlar olarak saklanmıştı. Ama sırlar korundu ve Dünya’nın, onları asla yazıya dökmeyen yerli kabileleri dışında, az sayıda kişi onları biliyordu. İnsanlığın ataları daima spiritüel gerçeğin anahtarı olmuşlardır. Büyük katedrallerden, büyük paradan, muazzam projelerden ya da binlerce kişilik kalabalıklardan önce, şamanlar ve bilgeliğin koruyucuları bu sırları biliyorlardı. Onlar, kendileri gibi olanların dışında, hiç kimseyle bu sırları paylaşmadılar; ancak, şimdi değişim sizin üzerinizde bulunduğundan, bu durum da değişmeye başlamaktadır.

Bu dünyanın ironilerinden biri de, “Yeni Çağ”ın sadece, yaradılışın sırlarının hâlâ taze olduğu ve göklerdeki (gezegenlerin oluşturduğu) hizalanmaların kişisel bir anlam ifade ettiği “Eski Çağ”ın bir incelenmesi olmasıdır. Tüm bunlar, spiritüel metinlerinizin hepsinin doğru olmadığı anlamına gelir. Onların birçoğu, çok eski tarihten alınıp kutsal kitabınızın ayetlerine dönüştürülmüş olan şiirler, şarkılar, bazı yasalar, öyküler, dostlara yazılmış mektuplar, hatta siyasi sloganlardır.{7} Kültürel dinlerinizde, Leviticus kitabı, eğer o bakire kızınızla evlenmişse komşunuzu öldürmeniz, bir psişik ya da büyücü hekim bulursanız onları öldürmeniz gerektiğini söyleyen korkunç kurallar içerir. Bu şeyler bugün hâlâ “Tanrı’nın sözü” paketinin bir parçası olarak görülür, ama çoğu kez, geçmişten gelen kültürel bir şey olarak görmezlikten gelinir. Dolayısıyla, kutsal kitabın çoğunlukla o zamanki adamlar tarafından yazıldığı ve kutsal, yanılmaz, hatta gerçek olarak görülmemesi gerektiği konusunda gevşek bir kabul vardır.

Yıllar önce, partnerim, Kudüs’te bir duvardaki dar bir kapı olan “iğnenin gözü”nü ziyaret etti. Bir deve bu kapıdan geçemez. Birçok kişi, deve sözcüğünün ilk Aramice’de “ip” anlamına geldiğini düşünür, çünkü onlar aynı şekilde yazılırdı. Ancak, bu sözcük zaman içinde dört dil aracılığıyla çevrildiğinden, onun aslında ne anlama geldiğini söyleyeyim. Zengin bir adamın cennete girmesinin, bir devenin iğne deliğinden geçmesinden daha zor olduğunu söyleyen ayet, zengin bir adamın Tanrı’ya erişemeyeceği anlamına gelmiyordu. Bu, zengin bir tüccarın, mallarını satmak için ibadet avlusuna girmesine izin verilmeyeceği anlamına geliyordu. Onun mallarla yüklü devesi o kapıdan geçemezdi! Dolayısıyla, o zamanki dinî kural, ticaret ile kutsal öğretinin birbirinden ayrı tutulması gerektiğiydi ve bu bugün de geçerlidir. Bu sağduyudur, ama kutsal kitabı yazan adamların ona ne yaptıklarına bakın! Onlar, halkın, Tanrı’nın lütfuna mazhar olabilmek, cennete girebilmek için sahip oldukları her şeyi kiliseye vermeleri gerektiğini düşünmesine neden oldular. Bu, kurnazca yönlendirmedir ve bunu Tanrı değil, doğrudan İnsanlar yapmıştır.

Ruh’un ilhamları çok güzeldir ve birçok ilham o zamana mükemmel bir biçimde uyacak şekilde verilmiştir. Farkı yaratmış olan şey, o adamların onlarla yapmış oldukları şeydir. Dolayısıyla, bu size Tanrı hakkında değil, o adamlar hakkında bir sürü şey söyler. Daima peygamberlerin sözlerinin ilk, değiştirilmemiş el yazmalarını arayın. Mevcut olan kültürel anlamlara bakın. Bunlar, gerçekle ve Tanrı’nın sevgisiyle parlayanlardır.

Tüm bunları, kutsal olarak görmüş olduğunuz her şeyin gerçekten kutsal olmadığını anlamanız için söylüyoruz. Onun büyük bir bölümü sadece tarihtir. Onun bir kısmı İlahî olarak ilham edilmiştir, ama büyük bölümü o zamanlar iktidarda olanların, kontrolü ellerinde tutanların sözleridir. Ve o kontrolün içinde, sizi sırlardan -kutsal gerçeğin, bu kitapta sunulan ve kadim halkların hâlâ sahip oldukları bilgiyi size verecek unsurlarından- uzak tutmak için tembihler vardı. Yıllar boyunca, kutsal kitap sıradan İnsan tarafından okunamadı; o sadece spiritüel liderin huzurunda okunabildi. Sıradan İnsanın, bu kitabı onun için yorumlamaları amacıyla başkalarına başvurması gerekiyordu. Bunun kontrol için ne kadar uygun bir durum olduğunu görebiliyor musunuz?

Ya o insanlar sizin şimdi bildiğiniz şeyi biliyor olsalardı? Ya onlar Tanrı’nın kendi içlerinde olduğunu idrak etmiş olsalardı? Onları kim kontrol edebilirdi? Ya onlar bedenlerini modern tıptan daha iyi şifalandırabileceklerini bilselerdi? Bu sizin tanıdığınız birilerini sinirlendirir miydi? Ya onların bir kiliseye hiç ihtiyaçları olmasaydı? O zaman kim bir bedel ödemek zorunda olurdu? Yanıtlar aşikârdır ve sizin temel bir gerçeği bilmenizin zamanı gelmiştir.

Partnerim dünyanın birçok yerine gider. Sizin bu toplantılara katılan kişilerin sayısını görebilmeniz için, partnerim bu kalabalık dinleyici gruplarının fotoğraflarını çeker. O, ziyaret etmiş olduğu her ülkede bir değişimin sürüp gittiğini sizin görmenizi ister. Bu fotoğrafları İnternet’e koyar. Kitlesel duyurular, ilan panoları ya da televizyon reklamları olmadan, bu toplantılara binlerce kişi katılmaktadır. Partnerim, oralarda tek bir sunum yapar, geride öğretisini vaaz edecek bir ekip bırakmaz, seminer ücreti dışında bir para talep etmez, herhangi türde bir üyelik için isim toplamaz ve hiçbir örgüt kurmaz. Sadece, oradan ayrılıp bir başka kente gider.

Ama onun gittiği her yerde, “Tanrı, bana söylenenden daha büyük mü?” diye soran binlerce kişi vardır. Herhangi bir yapı, örgüt, kilise ya da genel olarak liderlik olmadan, insanlık kadim halkların bildikleri şeyi işitmek için gelir. Bu bilgi onlara doğru gelir ve birçoğu ebediyen değişir, çünkü bu muazzam bir sırdır: Siz Tanrı’sınız ve içinizdeki güç mutlaktır! Siz onlarca yıldır size söylenmiş olan kültürel kurbanlığı bırakabilirsiniz! Ailenizin size içine sıkışıp kalmış olduğunuzu söylediği kutunun dışında çalışabilirsiniz. Aynı şeyi yapmakta olan diğerleriyle birlikte kendi kaderinizi Tanrı’yla birlikte-yaratabilirsiniz ve en sonunda, birçok kişinin sizi inandırmak istediği korkunç son yerine, Dünya üzerinde barışı bile yaşayabilirsiniz.

Bu arada, Dünya bir başka gezegenle çarpışmayacak. Yerkabuğu tepetaklak olmayacak. Güneş patlamayacak. Manyetik kutuplar tekrar yer değiştirebilir, ama fiziksel kutuplar ters dönerek Dünya üzerindeki her canlının ölümüne neden olmayacak. Sular yükselip kıtaları kaplamayacak. Bu korkutucu kehanetlerin hiçbiri, bu gezegende görülmüş en büyük İnsan bilincine eşlik etmesi gereken bir şey gibi geliyor mu? Neden Gaia, sonra sizi yok etmek için, sizinle uyum içine girsin? Siz makul bir nüfus plânlaması uygulayacaksınız, evet, bu zaten gerçekleşiyor; ve ihtiyacınız olan enerjiyi Yerküre’nin (yeraltındaki) ısısından ve sahillere vuran gelgit dalgalarından bedava olarak elde edebilirsiniz! Bu değişimdir ve bu sizin bu kitabı okurken öğrenmekte olduğunuz şeydir. Artık “spiritüel sağduyu” dediğimiz şeyi kullanmanın zamanıdır.

Incil’de, Vahiy bölümünde, Deccal’in (Mesih-Karşıtı’nın, Canavar’ın) sayısının 666 olduğu söylenir. Bu korkutucuydu ve bu sayının bir İnsanın alnına damgalanacağı konusunda bir uyarı da vardı. Şimdi o kehaneti açıklayacağız, çünkü o resmî doktrinden başka bir şeyi okumamanız için bir uyarı olan bir kehanettir. Sürüden ayrılmayın, sizin için çizilmiş olan bu yoldan ayrılmayın, yoksa damgalanırsınız. Liderliğin kutusunun dışında düşünmeyin, yoksa ruhunuz ele geçirilir, tutsak edilir.

Deccal’in sayısının neden İnsanın alnına damgalanacağı söylenmişti? Neden alın? Bunu bir Hintli’ye, bir Budist’e ya da bir Hindu’ya sorun. Hindular’ın Bindi olarak adlandırdıkları bu merkez (hipofız salgıbezi, alın çakrası), çoğunlukla, “yüksek bilince açılan kapı” ya da “üçüncü göz” olarak görülür. O, beyindeki, “İnsan ruhunun yeri” denen epifiz salgıbeziyle aynı hizada yer alır. Neden alındaki tarihî olarak kutsal olan bir işaret birdenbire “Canavarın Damgası” olmuştur? Uyarıyı anlamaya başlıyor musunuz?

Şimdi bir sırrı okuyorsunuz ve onun neyi içerdiğini size göstereceğim:

Dört DNA grubunun üçünü toplayarak başlayan.

Birinci Grup l.,2. ve 3. tabakaları içerir

Bunun toplamı 6 eder

ikinci Grup 4., 5. ve 6. tabakaları içerir

Bunun toplamı 15 ya da (sadeleştirildiğinde) 6 eder

Üçüncü Grup 7. 8. ve 9. tabakaları içerir.

Bunun toplamı 24 ya da 6 eder

Bu üç altı yan yana geldiğinde 666 eder!

Dördüncü grup 10, 11. ve 12. tabakaları içerir Bunun toplamı 33 eder. Bu, numerolojide bir ana sayıdır ve Her Şeye Kadir Tanrı’yı temsil eder!

Dolayısıyla, 666’nın sırrı şudur: Siz Tanrı’sınız! Güç ve tanrısallık DNA’nın içindedir! O, 33’ün enerjisidir... Her Şeye Kadir Tanrı’nın.

Bu, bazıları için irkilten, geriye kalanlar için de gerçeği ifşa eden bir açıklama olacak. Siz bu bilgiyle ne yapacaksınız? İşte bu sezginizin çalışmaya başladığı yerdir, çünkü gerçek gerçektir ve yaşlı ruhlar, sizler, eğer isterseniz bunu hatırlayacak kadar yeterince uzun yaşadınız.

Bu öğreti, bu bilgi, insanlığın -gezegeni güçlendiren, daha yüksek bir titreşim yaratan, huzurlu bir ifadeye izin veren, dramı ve korkuyu yok eden- bir yere doğru ilerleyebilmesi ve bu süreçte, burada yaşamış olan tüm yükselmiş üstatlara saygı göstermesi için sevgiyle verilmiştir. Çünkü bu üstatların hepsi bu mesajı vermiştir.





12 - DNA ALANINI AKTİFLEŞTİRMEK


Celse Yeri: Boulder, Colorado Ocak 2010





Boulder, Colorado - Ocak 2010



Merhaba, sevgili varlıklar, ben Manyetik Hizmet’ten Kryon. Bugünkü mesajımız DNA ile ilgili olacaktır. Ben, 2003 yılından beri partnerime, DNA’da bulunan enerjilerle ilgili mesajlar veriyordum. Çift sarmalın kimyasının çok ötesinde, ama onunla çok fazla bütünleştirerek, bu enerjilerin niteliklerini partnerime anlatmaya başladım. Bu süreçte, çok-boyutlu DNA’nın öğretilebilmesi için, tabakaları içeren üç boyutlu bir öğretinin içine koyulacak on iki enerjiyi anlatacağımı ona söyledim. Bunun tek bir nedeni vardı: Böylece siz İnsan bedeninin kimyası içinde saklanan kutsal ve muhteşem bir sistemi görebilecektiniz.

Bu bilgi sizin DNA’ya tapınmanız için, onun parçaları ve bölümleriyle dikkate değer herhangi bir şey yapmanız için değil, onu genel olarak anlamanız için verildi. DNA, kimyanın çok ötesine geçer ve aslında Tanrı-benliğin ve Yüksek Benliğin parçalarını ve bölümlerini temsil eder. Ben bu tabakaların enerjilerini partnerime 2003’de açıklamaya başladım ve bunları bir kitap haline getirmesini söyledim. Ama, partnerim öyle olacağını düşünse de, bu o zaman bir kitap haline gelmedi. Yayıncı da hazırdı, ama ortada bir kitap yoktu. Ben, DNA tabakalarıyla ilgili tüm isimleri ve tüm enerjileri partnerime açıkladım, ama hâlâ ortada bir kitap yoktu. Partnerim her yerde bu kitabı bitirmeye çalıştı, ama bunu yapamadı. Şimdi bunun nedenini biliyor. Çünkü bu kitabın çevresindeki numerolojik nitelikler ve enerjiler bir üç olmak zorundaydı. Ayrıca, gelecek olan, partnerimin beklemek zorunda olduğu bazı şeyler de vardı.

O zamanlar, partnerim Kryon’un Onuncu Kitabını hazırlıyordu, sonra da On-birinci Kitabı hazırladı. Ancak, bu üç’ ün yılıdır: 2010. Partnerim şimdi On-ikinci Kitabı hazırlıyor ve siz onu okuyor ve dinliyorsunuz.{8} Bu bir üç’tür (12). Bugünün tarihi 17 Ocak 2010’dur (1 + 7+1+2+1). Bu da bir üç’tür. Böylece, üç tane üç’e sahibiz ve aynı değerin bir üçlüsü mevcuttur (3+3 + 3). Bunun toplamı dokuz eder ve o On-ikinci Kitabın tamamlanışını temsil eder! Böylece, bu üç yılının üç gününde, biz size üç kitabında yer alacak olan DNA mesajını sunuyoruz.

2010’un bu ilk celsesinde size hitap ederken, partnerime de bu mesajın yayınlanacak kitapta yer alacağını söyleyelim. O bu mesajı kâğıda geçirecek. Şimdi size sözlü olarak sunmadığımız şeyleri de, o bu mesajı kâğıda geçirirken ekleyeceğiz. Partnerim, bu mesajı sizin gibi dinlemek yerine, okuyacak olanlar için, buradaki boşlukları dolduracak. Çünkü dinleyici grubu bizim anlattığımız şeylerin çevresindeki -okurun alamayacağı- bir enerjiyi alacak. Çünkü biz bu salona, Kryon’a eşlik eden ve bir süredir bu anı bekleyen bir varlık grubunu da getiriyoruz.

Bugün bu öğretinin son bölümünü, DNA’nın sonuncu niteliğini anlatmak istiyoruz. O bizim kısa ve öz bir biçimde sunmamış olduğumuz bir niteliktir; işte bu yüzden partnerimden yavaş gitmesini istiyorum, ki böylece, bu yerde bir biliş duygusu, az sonra açıklayacağım bir nedenden ötürü hepinizi saran bir sis gelişecektir. Bu anlarda derin bir gerçek açıklanacaktır.



DNA



Bu noktaya kadar, DNA’nın on iki tabakasının enerjilerinin tümünü açıkladım. Tabakaların içindeki enerjilerin niteliklerini, bu niteliklerin numerolojik değerlerini ve tabakalar içindeki tabakaların birleşimlerini anlattım... bunların hepsini, içinizde bulunan şeyi takdir edebilmeniz için anlattım. Ancak, eksik bir parça vardır ve şimdi onu sunacağım.

Tek bir olguyu yeniden gözden geçirelim, DNA’nın ne olduğundan söz edelim: İnsan bedenindeki DNA, tüm yaşam formları içinde, kuantum atomik yapının niteliklerine sahip olan tek yerdir. O, kuantum bir örtüsü olan bir 3B varoluşunu bulacağınız tek yerdir. Her canlının DNA’sı buna sahip değildir. İnsan DNA’sının kimyası, bilimcilere, orada bir gizemin bulunduğunu haykırır. Üç milyar kimyasal DNA ipliğinin ya da ilmeğinin içinde muazzam bir karmaşıklık vardır. Ancak, o kendini sadece % 3’ün içinde gösteren bir karmaşıklıktır. Üç milyar parçanın kimyasının sadece %3’ü (protein-şifreleyeci bölümler) sizin görülebilir boyutunuzda bulunur.

Bilim adamına, DNA’daki kimyanın %90’ından fazlası işe yaramaz bir bölüm olarak görünmektedir. O bölümde üretilen hiçbir şifre ve gen yoktur. O sadece orada yatar ve hiçbir şey yapmaz. İşte bilim onu kendi 3B eğilimi içinde böyle görür, onun lineer bir yapı içinde ne yaptığını arar.

Onun bilimciler için işe yaramamasının nedeni, onların çok-boyutlu bir olayı gözlemliyor olmalarıdır. Ancak, bilim bir olayı aramamaktadır. Bilimciler kimyayı... şifreleri ve tepkileri aramaktadırlar. Bunun gibi bir olayı bulacağınız bir başka yer daha vardır ve sizi oraya götürmek istiyorum. Sizi realitenizin merkezî yapısı olan bir atomun içine götüreceğim, ki orada da bir olay vardır. Şimdi size, sıradan bir İnsanın atomik yapıyı görüşünü ve bir atomun merkezini göstermek istiyorum.

Orada ışığa boğulacaksınız, çünkü orada ışık yaratılır. Yani, orada fotonların unsurları vardır. Atomun çekirdeği aşikârdır. O titreşir. Çekirdeği çevreleyen ve bizim elektron sisi dediğimiz elektronlar merkezden çok büyük bir atomik uzaklıkta bulunur. İşte bu yüzden fizikçiler sizin gerçekten anlamayabileceğiniz bir şeyi söylerler: Maddenin büyük bölümünün boşluktan... görünüşte hiçlikten oluştuğunu.

Benimle birlikte atomun merkezinde durun: Çekirdek sizi çevreliyor ve siz elektronları çok uzakta güçlükle görebiliyorsunuz. Onlar görünüşte kilometrelerce uzaktalar. Atomik yapıda, parçaların ve hacimlerin ilişkileri, yörüngede dönen elektronların arasında ne kadar boşluğun bulunduğunu anlamayı gerçekten zorlaştırır; ama tüm bunlarla, hepsi birbirine yamalanmış trilyonlarca atomla ilgili derin bir şey vardır: Hiçbir elektron diğer atomların yerini işgal etmez. Onların hepsi çekirdeğin çevresinde vızır vızır döner, ama hepsi birbirinin yerine saygı gösterir.

Bir elektron diğerini engellemez. Onlar üst üste binmez. Bu size, o boşlukta hepsini bir arada tutan bir şeyin bulunması gerektiğini söylemelidir. O, atomik yapının kuantumluğu ya da çok-boyutlu nitelikleridir.

Çekirdeğin, henüz tanımlamadığınız ve boşluğu şekillendiren parçaları ve bölümleri vardır. O size sadece boşluk olarak görünür, ama o aslında talimatlar ve enerji ile dolu olan çok-boyutlu bir çorbadır. Böylece, atomik yapı çok-boyutludur ve o “çok”un bir bölümü 3B’dir. Ama o aynı zamanda kuantum niteliklere sahiptir. Işık, yerçekimi ve manyetizma da dahil olmak üzere, çok-boyutlu enerjilerin çoğu böyledir. Onların hepsi 3B’de görünür, ama esas yapıları çok-boyutludur ve sizin inanamayacağınız kadar çok büyüktür.

DNA molekülü de aynıdır. Şimdi size DNA’dan, daha önce yapmadığım bir biçimde söz etmek istiyorum. DNA’nın çok- boyutlu nitelikleri 3B’de dokunulabilir değildir. Bir an için, bir arabayla bir yolda ilerlediğinizi ve bir yerlere yağmur yağdığını hayal edin. Yağmur belki sizin bulunduğunuz yere yağmamaktadır, belki daha ötede biraz yağmaktadır. Belki gerçekten yağmamakta, sadece çiselemektedir. O buğunun içinde bir gökkuşağı belirmiştir. Gökkuşağı ilginç bir şey değil midir? Onun gerçekte elle tutulur, somut bir yeri yoktur, öyle değil mi? Çünkü siz arabayla yol alırken gökkuşağının da sizinle birlikte ilerlediğini fark edersiniz.

Böylece, bu sizin çok gerçek olan bir şeyi algılayışınızla ilgilidir. Renkler gerçekten oradadır. Onlar çok güzeldir! Optik olarak, o sadece suyun prizma etkisinin ürünüdür. Güneş ışığı su buğusuna çarpar ve renklerin tayfı size zevk verecek bir biçimde gökyüzünde belirir. Sarılar, morlar, kırmızılar, maviler... hepsi, çocukluğunuzdan beri gördüğünüz o renk bantları olarak oradadır. Ama gökkuşağının hiçbir maddesinin olmaması ilginç değil midir? Siz ona dokunamazsınız ve gökkuşağının bir sonu yoktur, çünkü siz yol alırken o da hep ilerler. (O gerçekte bir dairedir!)

Siz daha hızlı yol aldıkça onun da daha hızlı ilerlemesi ilginç değil midir? Eğer siz durursanız o da durur. Bu giden ve duran bir başka kişi için de aynıdır. Her İnsan, ne kadar hızlı yol aldığına bağlı olarak, aynı gökkuşağını kendine has bir biçimde algılar. Böylece, bu göreceli, algısal ve özgün... ama çok gerçek bir durumdur.

Şimdi bu gökkuşağına bakıp onunla DNA arasında kıyaslamalar yapalım. Gökkuşağında renk bantları vardır ve eğer ben size renkler hakkında bir ders vermeye başlasaydım, orada bulunan sarıdan, mordan, maviden, yeşilden ve kırmızıdan söz ederdim. Her bir rengin anlamı, orada neden bulunduğu ve temsil ettiği prizma etkisi hakkında bir tez sunabilirdim. Ama siz gidip gökkuşağından sadece moru çekip alamayacağınızı da bilirsiniz! Gökkuşağı daima bir bütündür, ama bölümler olarak belirir.

DNA da tıpkı onun gibidir. Biz, tabakaların enerjilerini size, bir gökkuşağında üç-boyutlu bir biçimde gördüğünüz renkler gibi sunmuştuk ve öğretinin bu yapısından ötürü, bu kitabı okuyan birçok kişi, “Ben şu tabaka ya da bu tabaka üzerinde çalışmak istiyorum” diyecektir, ama bunu yapamazsınız. DNA her zaman karşılıklı-etkileşim içindedir ve bir bütündür. Gökkuşağı gibi, DNA da -onu bölünmüş bir biçimde inceleseniz bile- bölümlere ayırılamaz.

Şimdi, DNA’nın, sözünü etmiş olduğumuz her şeyden daha güzel olan bir niteliğini sunmak istiyorum. Ben bunun için üç’ü (celse tarihini) bekledim. Önce üç’ten söz edelim ki siz bu sayının neden o kadar önemli olduğunu bilesiniz. Numerolojide, üç, katalizör bir enerjiyi temsil eder. Bu enerji eylemi temsil eder. DNA’da, üçüncü tabaka, yaratan eylem tabakasıdır. Dolayısıyla, o aktifleştirme ve yükseliş tabakasıdır. Bu, üç’ün, katalizörün enerjisidir. Bir katalizör enerji, çevresindekileri değiştiren, ama kendisi aynı kalan bir enerjidir. Şu anda bu salonda meydana gelen şey de budur... Üçüncü Dil buradadır.

Bunu uygun bir biçimde öğretmek için bir mecaz sunmak istiyorum. Mecazlar, sizin karmaşık ya da anlayışınızın ötesinde olan şeyleri anlamanızı ya da onların üzerinde düşünmenizi sağlamak için tasarlanmıştır. Böylece onlar, gökkuşağı mecazı gibi, görebileceğiniz ama dokunamayacağınız şeylerin 3B örnekleri olur.

Bir an için, DNA’yı tekil bir kaynak olarak hayal etmenizi istiyorum. Yüz trilyon kimya parçasının hepsinin aynı şarkıyı söylediğini imgeleyin. Bedendeki başka hiçbir şey bunu yapmaz. Eğer isterseniz onu ruh enerjiniz olarak adlandırabilirsiniz, çünkü öyledir. DNA, başınızın tepesinden ayak parmağınızın ucuna kadar aynıdır. Bilim, bedeninizin herhangi bir yerinden aldığı DNA ile sizin kimliğinizi saptayabilir. Hepsi aynıdır. Hepsi birlikte şarkı söylemektedir, çünkü DNA’nın bir farkındalığı vardır. O, İnsanın bütün yapısının ruh düzeyinde bulunan bir farkındalıktır. Daha önce bir fenomenden söz etmiş, İnsanın enerjisinin fiziksel bedenin sekiz metre kadar dışına yayıldığını söylemiştik. Sizin ona verdiğiniz bir isim vardır ve o, tesadüfen, tıpkı DNA tabakalarının isimleri gibi, İbranice’dir.

Ona Merkabah denir. İbrani tarihi bu ismi yaratmıştır; bu isim, İlyas Peygamber’in yükselişine çırağı Elişa’nın tanık olmasının sonucunda ortaya çıkmıştır. Kabaca çevrildiğinde, bu isim “binmek, sürmek” anlamına gelir. Elişa, üstadının tanrısal alanının %100 aktifleştiğini ve onun bindiği bu “araba”yı çeken üç atın mecazî görüntüsünü görmüştü.

Peki, bunun DNA ile ne ilgisi vardır? Hepinizin sahip olduğu ve sekiz metreye kadar genişleyen bir farkındalık, çok- boyutlu bir buğu vardır. Bu buğu, DNA olayı tarafından, onun yüz trilyon parçasının bir olarak çalışmasıyla yaratılır. Bu, İnsan Merkabah’ını yaratır. Öyleyse, bu enerjiye binen nedir? O, DNA’nın çok-boyutlu olan parçaları ve bölümleridir. Onlar, gökkuşağının renkleri gibi, o enerjiye biner. Onlar sizin ruh enerjinizin içine bindiği taşıttır.

Bu parçaları ve bölümleri sizin için tekrar sıralamak istiyorum. Onlar sizin dualiteye karşı şampiyonluğunuzdur. Onlar, Dünya’da yaşarken yükselişinizi aktifleştirmenizdir. Onlar sizin melek isminizdir. Tanrısallığınızda. Yüksek Benliğinizdir. Tanrı bölümünüzdür. Akaşik kaydınızdır. Lemurya tarihinizdir. Şifa verme yeteneğiniz ve inanç (iman) yeteneğinizdir. Hepsi o gökkuşağımsı, boyutlar-arası buğunun içindedir.

Bu çok-boyutlu buğuyu bir gökkuşağı olarak hayal edin. Renkleri imgeleyin. Yürürken bu gökkuşağı buğusunu oradan oraya ittiğinizi imgeleyin. Ancak, şunu da anlayın ki, siz bu dünyaya İnsan bilincinin -hücrelerinize asla hitap etmediğiniz (onlarla konuşmadığınız), bir Merkabah’la ilgili hiçbir fikrinizin olmadığı, DNA’yla ilgili hiçbir fikrinizin olmadığı- gıyabi bir ayarıyla gelirsiniz. Gökkuşağı oradadır, ama ona hangi renkleri göstereceğini söyleyen bir “amir”i yoktur.

Doğuştan sahip olduğunuz gıyabi ayar, DNA’nızın %30 aktiflikle çalışmasıdır. Ama onun içinde hâlâ gökkuşağının tüm renkleri bulunmaktadır. Ama o, renkleri ancak % 30 parlaklıkta sergilemektedir (bu dünyada seçiminizle yarattığınız titreşim). Şimdi bir dakika kadar, bu dünyada yaşamış olan üstatları hayal edin... Onların hepsini düşünün. Onlar, gittikleri her yerde huzur ve sevinç yayan, çocuklar tarafından takip edilen, hayvanların bile tanıyıp birlikte olmak istediği varlıklardı. Bir İnsana dokunarak onu bir anda iyileştirebilen bir üstadı hayal edin! Bu üstatlar, sizinkiyle aynı olan, ama renkleri % 100 parlayan bir DNA’ya sahiptiler.



DNA’nın Aktifleşmesi



Farkındalıkla birlikte, DNA’nın aktifleşmesi gelir ve şimdi size bundan söz etmek istiyorum. Bu buğulu mecazı aklınızda tutun. Sevgili İnsan, senin gittiğin her yere, sen olan üstatlık da senin çok-boyutlu DNA’n tarafından yaratılan Merkabah taşıtının içinde gider. Yaradılışının tek bir atomu gibi, senin çevrende de kalıplarla dolu olan, ama 3B’de görülemeyen bir “boşluk” vardır. Çünkü DNA çok-boyutlu, spiritüel bir olaydır. Gelecekte, DNA’nın aktifleşmesi hakkında, metafizikteki diğer her işlem ve süreç hakkında duyduklarınızdan daha çok şey duyacaksınız. Öyleyse şimdi bunun gelişme biçiminin tarihine bir bakalım.

İnsanın Şifa Alanında Gelişiminin Dört Basamağı

İnsanlığın şifa verme nitelikleri tüm çevrenizde yer almaktadır. Bunlardan birincisi aşikârdır, o geleneksel tiptir. 0 düz bir çizgi (neden ve sonuç) sürecidir, bir kimyasal maddenin kimya yoluyla başka bir kimyasal madde üzerinde etki yaratmasıdır. O, çok 3B’dir. Modern bilimin en çok güvendiği şifa yoludur, çünkü görebileceğiniz 3B realitesinde sağlam bir biçimde oturur. Modern tıbbı ve bedeninizi iyileştirmenize yardımcı olan ilaçları temsil eder.

İkincisi, bedene, ilaç vermeden, kimyasal değişim için bir işaret göndermektir. Bu, homeopati’dir. Çok küçük, kimyasal bir tepki yaratmayacak kadar küçük bir kimyasal madde, bedene, kendi içinde biyolojik bir tepki yaratmasına neden olan bir işaret verir. Bu, alınan bir ilacın ya da kimyasal bir maddenin değil, bedenin bu şifa çalışmasını yapması için bir işarettir. Öyleyse o nedir? O bilgidir!

Sadece kimyasal tepkileri kendi realiteleri olarak gören bilimcilere göre, homeopatik bir tepkinin meydana gelmesi mümkün değildir. Çünkü onlar bedenin bilgi farkındalığına inanmazlar. Oysa DNA farkındadır. DNA’ların hepsi birlikte, çok-boyutlu olan, kuantum bir halde bulunan tekil bir farkındalığa sahiptir ve hepsi birlikte bilir. DNA farkındadır! O, hem spiritüel hem de biyolojik olarak neye ihtiyacınızın olduğunun sizden daha çok farkındadır. Bu bilginin tümü sizin erişmeniz için oradadır, ama o gıyabi ayarda yer almaz.

Bedenin on iki meridyeni üzerinde çalışmak da şifanın bu ikinci gelişim alanı içinde yer alır, çünkü bedenin belirli enerji meridyenlerine uygulanan iğneler ve baskılar (akupunktur ve akupresür), hatta renkler, ayrıca sıcak ve soğuk uygulamalar da bedene kendi kendini iyileştirmesi için işaretler gönderebilir. Ama bu hâlâ çok 3B’dir.

Şifanın üçüncü gelişim basamağı, saf enerji çalışmasıdır. Bu, bedene kendi kendini iyileştirmesi için mesajlar gönderen enerjidir. Buna, şifacıların size dokunmadan aktardıkları, dengelenmenize ve iyileşmenize yardımcı olan enerji de dahildir. Bu, bu dünyada sadece yirmi beş yıldır bulunan yeni bilgiyi kullanarak, aslında İnsan Merkabah’ına (DNA alanına) hitap etmenin, şifa yaratmanın ve İnsan bedeni içindeki enerjileri dengelemenin başlangıcıdır. Bu olağanüstü bir ilerlemedir, öyle değil mi? Ama hiçbiri dördüncü basamakla kıyaslanamaz.

Dört sayısı, numerolojik olarak, çok dünyaya-dayalı bir sayıdır. O aslında derin bir Gaia sayısıdır. Gerçekçi bir düzeyde çok pratiktir. Sahip olabileceğiniz en sezgisel pratik enerjidir. O, sizin İnsan bilinciyle DNA’nın ta özüne hitap etmenizdir. Bu yeni enerjide, DNA’ların hepsine birden hitap etme (konuşma) yeteneğine sahipsiniz. Bunu yaparken, o farkında olan buğu’ya hitap ediyor olursunuz. Kendi DNA alanınızın gökkuşağına hitap etmektesinizdir ve o SİZİN farkınızdadır! Şifanın dördüncü basamağı budur.

Ancak, siz bunu da lineerleştirme eğilimi gösterebilirsiniz. Bu kitapta Dokuzuncu Tabaka hakkında okuduğunuz bir şey üzerinde çalışmak isteyebilirsiniz. Öyleyse İnsan ne yapar? Gökkuşağındaki mor rengi ayırıp onu kullanmaya çalışır. “Sevgili Dokuzuncu Tabaka...” (Kahkahalar)

Bunun için bir ceza yoktur. Bu 3B normalidir! Böylece, bu kitap, DNA’nızla iletişiminizi lineer-olmayan bir biçimde nasıl göreceğinizi size göstermekle ilgilidir. Siz DNA’nıza hitap ederken, o buğuya hitap etmektesinizdir ve hangi tabakayı aktifleştireceğine tüm gökkuşağı karar verecektir. Siz değil. DNA alanı bir biliştir. O, lineer ya da durağan değildir.



DNA’yı Aktifleştirmek



Aktifleştirmek için DNA’nın bir tabakasını seçmek diye bir şey gerçekten yoktur. Ancak, eğer aktifleştirme konusunda hangi tabakanın en etkili olduğunu bilmek isterseniz, o Üçüncü Tabakadır. Ama bu tabakayı aktifleştiren içsel bir olaydır, İnsan değil. İnsan sadece tüm DNA alanına hitap edebilir. Mecazi olarak, İnsan, “Ben gökkuşağındaki mor rengi daha parlaklaştırmak istiyorum" diyebilir. Gökkuşağı o zaman bunu başarmak için tüm renklerin enerjisini aktifleştirir. O ne yapacağını, mor rengi nasıl daha parlaklaştıracağını bilir ve tam bir bilişe sahiptir. Siz, herhangi bir renge bireysel olarak değil, tüm gökkuşağına hitap edebilirsiniz. Sesin ve rengin aktifleştirmede işe yaramalarının nedenlerinden biri budur. Beden, şifacımn sağladığı çeşitten ihtiyacı olan şeyi seçer.

Bu mecazda, mor tabakayı kullanmak istediğini bilerek, ama ancak tüm gökkuşağının bunu yapabileceğini anlamaya çalışarak gökkuşağına bakmak İnsan için zordur. O, yakalanması zor bir şeydir de, çünkü o kimyasal bir madde gibi elinizde tutabileceğiniz bir şey değil, sadece bir buğudur.

Şimdi size bir gerçeği sunacağım. Onu istediğiniz gibi adlandırabilirsiniz. DNA’sını herhangi bir işlemle aktifleştirmeye çalışan İnsana ne mutlu. Bunu meditasyonla, müzikle, suyla... tasarlanmış süreçlerle, enerji çalışmasıyla, bedene dokunarak ya da dokunmadan yapabilirsiniz. Siz aslen farkında olan bir DNA sistemiyle çalışmakta olduğunuzdan, o sizin ne yapmaya çalıştığınızı bilir! Bu her zaman böyle olmuştur. Siz DNA’yı aktifleştirmeye çalışabilirsiniz ve bunun için birçok yol, birçok süreç, birçok madde vardır. Ama gerçek şu ki, hangi tabakayla, hangi enerjiyle çalışacağına DNA’nın farkındalığı karar verecektir. Siz değil.

“Anlıyorum, Kryon, ama hâlâ birçok şifacı bize, sorunlarımızda yardımcı olmak için şu tabakayı ya da bu tabakayı aktifleştireceklerini söylüyor. Onlar yanılıyorlar mı?”

Hayır. Şifacının yaptığı şey, sizin DNA’nın bütünüyle iletişim kurmanıza, 3B’de şu ya da bu parça olarak ayırt ettiğiniz enerjiye ulaşmanıza yardımcı olmaktır. Siz bir 3B laf kalabalığı içindesiniz ve bu da normaldir. Ama gerçek şu ki, DNA farkındadır ve o sizin ona verdiğiniz şeyi alacak ve neyi aktifleştireceğine kendi zekâsıyla karar verecektir. O sizin neye ihtiyacınızın olduğunu başka herkesten çok daha iyi bilir. Bilmeniz gereken şey budur. Bu öğreti bölümlere ayırıldığından, siz DNA’yı da bölümlere ayırmak isteyebilirsiniz, ama bunu yapamazsınız.

Birçoğunuz, “Ama benim şu tabakayı ya da bu tabakayı aktifleştiren bir şifacım var” ya da “Benim, DNA’nın titreşimini artırabildiğine inanan bir şifacım var” diyebilirsiniz. Ben, o farkındalık için tebrikler diyorum! Çünkü onların yaptıkları şey gerçektir, ama sürüp giden şey, lineer-olmayan bir süreçle ilgili basit lineer bir laf kalabalığıdır. Bu sürece saygı gösterin ve onu, yaşamınızdaki tüm diğer süreçlere yaptığınız gibi, bir tabakalar ya da enerjiler kutusuna koymaya çalışmayın. Bu süreç farklıdır! Bu şifacılar sonuçlar elde edeceklerdir, çünkü DNA alanının buğusuyla çalışma niyeti DNA’nın sonra ona göre davranacağı gerekli iletişimleri yaratır. Şifacı belirli bir tabakayı aktifleştirdiğine gerçekten inanabilir, ama DNA ne yapacağını bilir ve -yargısız, yorumsuz bir biçimde- bu bilişe göre tepki verir.

DNA’nın aktiflik derecesini görebilen şifacıya ne mutlu, ikinci (psişik) bir görüşe sahip olan, önlerinde oturan bir İnsanın DNA’sının aktifliğinin yüzde düzeyini görebilen şifacılar olacaktır. Onlar ne yapmaktadırlar? Onlar aslında o buğuyu ölçmektedirler ve o sırada DNA bu ölçümün yapıldığının farkındadır!

Size, beklemediğiniz bir şeyi söylemek istiyorum. Dinlemenizi istiyorum, çünkü bu, bu dersin sonudur. Çevrenizde bir buğunun bulunduğunu hayal edin, o Merkabah’tır. Siz olan her şey, Akaşik kaydınız, tüm enkarnasyonlarınız o buğunun içindedir. Yüksek Benliğiniz o buğunun içindedir ve tanrısal olan o buğunun içindedir. Şifa tabakası o buğunun içindedir. Tüm bunlar bekliyor... bekliyorlar. Sonra onu ölçmek isteyen şifacı gelir. DNA alanının “farkında olan buğu”sunun o anda ne düşündüğünü hayal edebilir misiniz? O anda, o farkında buğunun enerjisi şöyle demektedir: “Yaşasın! Bir İnsan, ruh partnerimin dikkatini bana vermesine yardım ediyor!” DNA alanı, İnsanın, bu alanın farkında olmadıkça ve bir şey yapmaya, hatta onunla iletişim kurmaya hazır olmadıkça onu ölçtürmeyeceğini bilir!

Yüz trilyon farkındalık parçası sizin aynı anda hepsine hitap etmenizi bekliyor! Bir aktifleştirme uygulaması içinde bulunanlara ne mutlu, çünkü bu onların kendi yollarınca bir hücresel iletişim sürecini başlatacakları anlamına gelir.

Son olarak, size şunu sunacağız: Atomik yapının merkezinde manyetik alanlar vardır. Fizikçiler onları bilir ve onları boyutlar-arası alanlar olarak adlandırırlar. Her DNA parçasının bir mini-manyetik alanı vardır. Birlikte, DNA molekülünün alanları üst üste binerek bir sevgi rezonansı yaratır. Ya

ratıcı sizin içinizdedir ve bu enerji o kadar da yeni değildir, sevgili Lemuryalılar.

Siz, DNA’nızla iletişim kurmaya davet ediliyorsunuz ve böylece, bu açıklamamızdan sonra, birisi size şu ya da bu tabakayı aktifleştireceğini söylediği zaman aslında ne olacağını anlayabilirsiniz. Sizin 3B anlayışınız içinde bunu hayal etmeniz çok uygundur, çünkü böylece üzerinde çalışmak istediğiniz şeyle ilgili iletişim kurmaktasınızdır. Geriye kalanını DNA yapar.

Ve de öyledir.

Kryon





13 – DNA’NIN BELİRLİ ENERJİLERİNİ AKTİFLEŞTİRMEYE BAŞLAMAK


Celse Yeri: Riga, Letonya Mart 2009



Riga, Letonya - Mart 2009



Merhaba, sevgili varlıklar, ben Manyetik Hizmet’ten Kryon. Şu anda bu salona, sizin kalbinizi tümüyle açmak amacıyla, saf bir enerji sunulmaktadır.

İnsanlar, Yaratıcı’yı arar ve bunu neredeyse doğdukları andan itibaren yaparlar, çünkü hep eksik bir şey vardır. Ben bu eksik şeyi, onların perdenin öbür tarafında, benim bulunduğum tarafta binlerce yıl boyunca işitmiş oldukları müzik, şarkı olarak adlandırıyorum. Bu dünyada İnsan bedeninde doğmak, birdenbire tekrar hücresel yapıya sahip olmak büyük bir şoktur. Bu, ruh denen sistem için bir şoktur. Perdenin öbür yanından bu yanına geçtiğinizde en aşikâr olan şey, birdenbire kendinizi yalnız hissetmenizdir. Sonra, yaşamınızın geriye kalan kısmını o eksik parçayı arayarak geçirirsiniz.

Bazılarınız, belki ibadethanelerinizde, diz çöküp Tanrı’ nın gücünü çağırmanın ve onun gelip sizi sel gibi kaplamasının nasıl bir his verdiğini keşfetmişsinizdir. Eğer böyle olmuşsa, siz sadece orada oturmak istersiniz, öyle değil mi? O, çok güzeldir. Bazılarınız meditasyonlarınızda aynı şeyi yaşarsınız. O çok güzeldir! Çünkü siz oturup kısa bir süre için Tanrı ile temas kurabildiğinizi düşünürsünüz. Bu, eksik olan o bağlantıyı kurmak için yapabileceğiniz fiziksel bir şeydir.

O kısa anlarda her şey iyidir. O anlarda, Tanrı’nın yüzüne biraz olsun dokunduğunuzu hissedersiniz. Ve bunu yaptığınızda, o müziği işitir ve her şeyin harika olduğunu hissedersiniz. Siz, doğduğunuz andan itibaren eksik olan bir şeyi yeniden yaratmaya çalışarak bir sürü zaman harcarsınız.

İnsanlık bunu hep yapmıştır. Ben bunun nedenini biliyorum, çünkü o müzik benim için asla bitmez. Kryon olarak size diyorum ki, ben onsuz olmayı hayal edemem. Perdenin benim bulunduğum tarafında ışıkla şarkı söyleyen semavî korolar hepimizin alışık olduğu şeydir, çünkü biz ebediyiz ve buraya aitiz. Siz ise perdenin her iki tarafında da ebedi bir zaman geçirdiniz, o semavî müziği de dinlediniz, ama Dünya’ya geldiğinizde ondan tamamen koptunuz. Bu müziğin kesilmiş olması, artık duyulamaması İnsan için çok düş kırıklığı yaratıcı bir durum olmalı.

Şimdi bugün sunacağımız öğretiye başlayalım. Bu dünyada yeni bir enerji vardır ve bu enerji şimdi DNA dediğimiz ruh enerjinizin parçalarını ve bölümlerini aktifleştirmeye çalışmaktadır. Bedeninizin o bölümü hem 3B’de, hem de Yüksek Benliğin bulunduğu çok-B’dedir. Siz yeni gereçlerin (DNA tabakalarının) enerjisini aktifleştirirken, Yerküre’nin manyetik ağının yeniden hizalanışını, Kristalimsi Ağın oluşturulmasını, Gaia’nın -Mayalar’ın ve kadim halkların kehanet ettikleri- titreşimsel döngüsünü de aktifleştirdiniz. Sonra Uyumlu Birleşme’nin enerjisini harekete geçirdiniz; tüm bunlar sizin üstatlığa götüren kutsal bir mezuniyet sürecine başlamanıza izin verdi.

Bunlar, sizin içinizdeki çok-boyutlu bir hali anlamanıza izin veren üstatlık gereçleridir. Bu keşif sürecinde, bazılarınız o müziği tekrar işitmeye başlayacaksınız. Buna söz veriyorum. Bu, başarmak için oturup meditasyon yapmanız gereken bir şey olmayacak, çünkü DNA aktifleştirildiğinde (enerjilendirilip güçlendirildiğinde), o şekilde (değişmiş halde) kalır. Siz onu açıyor ve kapatıyor olmayacaksınız. O karmaşık bir gizemdir ve ben partnerimi bu akşam dikkatli olmaya ve yavaş gitmeye davet ediyorum, ki bu bilgi uygun bir biçimde çevrilebilsin, kısa ve öz bir biçimde açıklanabilsin ve sevgiyle aktarılabilsin.

Bundan sonra söyleyeceklerimiz bir kitapta yer alacaktır ve partnerim bu talimatı ilk kez işitmektedir. DNA kitabı ilerlemektedir ve bu mesaj onun bir bölümünü oluşturacaktır ve bu, şimdiye kadar sadece (DNA’nın on iki tabakası, onlar nasıl tanımlanır, isimleri ve amaçları nedir gibi) akademik olan bir öğretinin pratik bölümü olacaktır. Evet, şimdi bu öykü daha da çok şey içermektedir ve bu bilgiyi size bu büyük arenada (Riga Arena), birçok dilin (Baltık dilleri) konuşulduğu bu yerde, yakın bir geçmişte özgürlüğüne kavuşmuş olan bu ülkede sunmayı seçtim.

Bu bilgiyi burada açıklamamızın bir nedeni var ve o nedenin bir parçası, bunun sadece Batı’ya yönelik bir mesaj olmamasıdır! O, tüm aile için evrensel bir mesajdır ve bu ailenin bazı üyeleri şimdi karşımda oturmuş birçok dili (İngilizce, Letonca, Rusça, Litvanca, Estonca) dinliyor ama tek bir dili hissediyorlar: Üçüncü dili, sevginin dilini.



Öğreti Başlıyor



Böyle canlı celselere katılmış olanlar partnerime şu soruları sormuşlardır: “DNA ile ilgili tüm bu konuşma nedir? Neden Kryon hep DNA’dan söz ediyor? Neden o meleksi şeylerden, ezoterik şeylerden söz etmiyor? Neden bu dünyaya ne için geldiğimizi söylemiyor? Tüm bunların yerine, o sadece kimyadan söz etmek istiyor. ” Sevgili varlık, eğer sen de bunu söylemiş olanlardan biriysen, açıklanmış olan büyük bilgiyi hâlâ anlamıyorsun demektir: Sizin hücresel yapınızın içinde üstat

lık gereçleri vardır ve onlar görünmez değildir. Onlar, bugün bilim tarafından tamamen farklı bir biçimde incelenen hücresel yapının bir parçasıdır. Spiritüel sırlar DNA’da bulunmaktadır! Üstatlık için talimat dizileri DNA’da bulunmaktadır! Dolayısıyla, sizin DNA’nızın ezoterik bir incelemesi, üstatlığınızın, içinizdeki Tanrı’nın bir incelemesi ve tüm var olana bir giriş olur.

Bedeninizde çift sarmalın yüz trilyon kopyası vardır ve onların içindeki enerjilerin isimlerini size açıklamıştım. Şimdi bazı tabakalardan söz edeceğiz. Ancak, ayrıntılara girmeden önce, anlamanız gereken bazı senaryoları size bir kez daha sunmamız gerekiyor.

İnsanlar listeler isterler! Siz, işlerin işleyiş biçimini zihninizde lineerleştirebilmek için, her şeyi bölümlere ayırmak istersiniz. Bu sizin öğrenmenize yardımcı olur, çünkü hepiniz lineer düşünüşe alışıksınızdır. Siz ayrıca, tekil amaçlı mekanik ve kimyasal işlevlere de alışıksınızdır. En karmaşık kimyasal işlevler bile her zaman aynı şekilde çalışır. Siz neyin ne yaptığını öğrenir, sonra onu zaman içinde belirli bir sırayla meydana gelen nitelikler şeklinde listelersiniz. En sonunda, bu lineer süreçleri bilen bir kimyacı olursunuz.

Çok-boyutlu DNA lineer bir biçimde çalışmaz. Dolayısıyla, siz onun işlevini bölümlere ayıramazsınız. Şunu kastediyorum: Bu dünyadaki, on binlerce parçaya sahip olan en karmaşık makinelerin parçaları daima aynı şeyi yapar. Siz iyi bir saatten bin kat daha karmaşık olan bir şeye sahip olabilirsiniz, ama dişli çarklar ve zemberekler daima dişli çarklar ve zembereklerdir. Onlar aynı şeyi karmaşık bir biçimde tekrar tekrar yapar.

En karmaşık elektronik aygıtlarınız aynı şeyi yapar. Onlar tekrar tekrar milyonlarca aynı işlemi yapar... bu, lineer karmaşıklıkla ve hızla yapılan tekil bir işlemdir. DNA böyle değildir. O bir makine değildir. DNA’yı tamamen kendi kendisiyle etkileşim içinde olarak düşünmeye başlamalısınız. Bir parça değiştiğinde, onun yanındaki parça da değişir. O zaman, belirli DNA parçalarının daima aynı şeyi yapmasını içeren tekil bir amaç saptayamazsınız. Sözünü ettiğimiz o karmaşık saati düşünün. Ya o boyutlar-arası olsaydı ve zemberek birdenbire bir dişli çark haline gelseydi ve dişli çark gerektiğinde şeklini ve hacmini değiştirebilseydi? Şunu düşünün: Artık gerekmeyen bir parça hemen yok oluyor ve orada olmayan bir şey, eğer gerekiyorsa, hemen orada beliriyor! Bu gerçekten de karmaşık bir şey olurdu, öyle değil mi? Buna ek olarak, bu kuantum saat, onunla çalışmak üzere tasarlandığı zaman çerçevesini değiştirmeye kendi başına karar veriyor. Garip mi? Bu kuantum DNA’dır.

Bir süre önce, DNA’nın on iki tabakasının açıklamasını akademik bir biçimde sunmuştuk. Ancak, her bir tabakanın her zaman ne yaptığını söylememeye dikkat etmiştik. Sadece, onların amacını ve enerjisini ya da depolama niteliklerini açıklamıştık. Az sonra bunu göreceksiniz. Ama bu tabakalar birlikte çalışırken, her biri, diğerinin yaptığı şeye bağlı olarak değişir. Böylece, sizin tüm parçaların motorun ihtiyacına bağlı olarak değişmeye devam ettiği bir motora sahip olduğunuzu söyleyebiliriz. O, karmaşıktır ve kuantumdur.

Kuantum bir halde, zaman diye bir şey yoktur. Kuantum bir halde, herhangi bir şeyin bulunduğu gerçek bir yer yoktur. Çünkü kuantum mekaniği tüm maddenin (eğer onu böyle adlandırmak istiyorsanız) veya tüm enerjinin (eğer onu böyle adlandırmak istiyorsanız), hepsi bir olarak, her yerde bulunmasını gerektirir. Bu kadar karmaşık bir şeyi hayal edin! Şimdi onun bedeninizde yüz milyonlarca kez kopyalandığını hayal edin.

Başka bir şey daha var. Biz, yeni gereçler olan bu parçaları sıralamaya başlamadan önce, başka bir şeyden söz etmeliyiz.

(Sessizlik)

Partnerim duraksadı, çünkü ben şu anda bu şeyi ona gösteriyorum ve o bunu ifade edecek sözcükleri bulamıyor. Henüz bu şeyle ilgili bir bilim yoktur. Bu, partnerim için yeni bir şeydir. DNA’nın uygun bir biçimde çalışabilmesi için, bizim ezoterik ve kuantum bir biçimde sözünü ettiğimiz tüm o şeyleri yapabilmesi için, yüz trilyon DNA parçasının hepsi aynı zamanda bir şeyi bilmelidir! Sizin ayak tırnağınızın ve başınızdaki saç telinin mikroskobik DNA’sında aynı anda bir iletişim meydana geliyor olmalıdır. Onlar aynı şeyi anında biliyor olmalıdır. Sonra bu trilyonlarca parça aynı şey üzerinde anlaşıyor olmalıdır, tek bir bilinç enerjisini massediyor olmalıdır. Bu tümüyle bir 3B yapısı içinde, yani sizin realitenizde meydana gelmelidir. Fotonları tarif etmek için yaratılmış olan “dolaşıklık” sözcüğünü dikkate almazsanız, bilimde bu süreç için hiçbir sözcük yoktur.

Bu, “enerjilerin bir araya gelip birbirine karışması”dır; böylece, onlar başka bir şey, bir bir’lik haline gelir. Bilim, henüz bunu DNA’nın içinde görmez, ama bunun bir düzeyde mevcut olması gerektiğini bilir. Çünkü İnsan bedeni yaptığı şeyi başka türlü nasıl yapabilirdi ki?

Hücresel yapı belirli, özgün ve benzersizdir. Lineer bir makine gibi, o belirli, özgün bir amaca sahiptir ve siz kök hücrelerin o özgünlüğü taşıdığını işitmişsinizdir. Ama DNA tüm bedende aynıdır. O belirli, özgün değildir. Sizin ayak parmağı DNA’nız, saç DNA’nız ya da kalp DNA’nız yoktur. Siz sadece kendi benzersiz DNA’nıza sahipsinizdir. İnsanın kuantum kaydedilmiş-plânının trilyonlarca kopyası birbiriyle aynı anda iletişim kurmalıdır, yoksa siz varlığınızı sürdüremezsiniz. Onlar bunu nasıl yapar? Bilim, DNA ilmekleri arasındaki iletişim sürecine hiçbir isim vermemiştir, ama verecektir. O, manyetik alanlar “çorbası” içindeki bir kuantumluktur.

Şimdi, bu iletişimin nasıl başarıldığını inceleyelim, o zaman parçalı-bulmaca bir araya gelmeye başlayacaktır. Çünkü manyetik üstat (Kryon) karşınızdadır. Birçok kişi, yıllar boyunca, Kryon’un manyetik niteliğinin Yerküre’nin manyetik ağıyla ilgili olduğunu düşünmüştür. Bu sadece kısmen doğrudur, ama o gerçekte DNA’nın manyetik alanlarıyla ilgilidir. Çünkü DNA manyetik unsurlara sahiptir. Her bir DNA ilmeğinin, yanındaki ilmekle üst üste binen bir manyetik alanı vardır. Trilyonlarca üst-üst-binişler tek bir bilince eşit olur. Bu da İnsanın taşıdığı manyetik bir damgayı temsil eder.

Manyetik alanlar boyutlar-arası bir enerjidir, kuantum bir enerjidir ve bu damga İnsanın aura’sını yaratır. Bir aura, manyetik bir alan değildir ve siz bir aura’yı manyetik gereçlerle göremeyeceksiniz. Bir aura, İnsan bedeni içindeki DNA iletişiminin bir araya gelişinin, birbirine karışmasının sonucudur; kuantum bir damgadır; enerjilerin birbirlerine karışarak, bu dünyada henüz hiçbir aletle ölçülemeyen kuantum bir alan yaratmasıdır.

Dolayısıyla, DNA’da meydana gelen şeyin, onun her enerji tabakası içinde aynı anda meydana geldiğini anlamanız gerekiyor. Bu eşgüdüm, bu parçalı-bulmaca üzerinde düşünün. Eğer DNA’nız içinde yeni olan bir tür ezoterik aktifleşme gerçekleşecekse, orada neyin meydana gelmesi gerektiğini düşünün! Trilyonlarca parçanın hepsi aynı anda aktifleşecektir. Bu size nasıl bir his veriyor?



Bir An İçin Düşünün



Ben bu mesajı aktarmaya başlayalı birkaç dakika oldu. Ancak, bu büyüklükteki bir dinleyici topluluğunda birçok spiritüel yol vardır. Bazıları bunun gerçek bir iletişim olduğunu fark etmeye başlıyor ve bazıları da bunu asla fark etmeyecekler. Verilecek bilgiyi anlayanlar da olacak, anlamayanlar da. İşte bu yüzden bu mesaj kâğıda geçirilecek; böylece, ihtiyaç duyduğunuzda bu bilgiyi yeniden gözden geçirebileceksiniz. Ama şu anda meydana gelen şeyi hiçbir şey size tekrar veremeyecek; sevgili aile, şu anda siz ve ben kuantum bir hal içindeyiz. Bundan yararlanın. Çünkü bu yerde, koltukların arasındaki yollarda kuantum enerjiler yürüyor. Onların bazıları şu anda size dokunuyor ve onları hissedebilirsiniz.



Ayrıntılar

Şimdi DNA’dan söz edelim. Sevgili partnerim, bu bölüm önemlidir. Sayıları doğru anlamalısın, amaçları doğru anlamalısın ve bu bilgiyi anlaşılır bir biçimde aktarmalısın.

Bu yeni enerjide, sizin büyük armağanlara (yeteneklere) sahip olacağınız bir noktaya kadar aktifleşen beş tabaka ya da enerji vardır. Ama bunun lineer bir biçimde meydana gelmiş olduğunu söylemek yanlış olur, çünkü bu beş tabakadan biri daima aktif haldedir. Öyleyse gerçekte dört, artı bir tabaka aktifleşmiştir! Şimdiden başımız derttedir, çünkü biz kuantum enerjileri lineerleştiriyor, onları saymaya çalışıyoruz. Yine de bunu yapacağız, çünkü onları öğretmek için üç-boyutlu bir yapıya indirgemedikçe, kuantum şeyleri size anlatabilmemiz mümkün değildir.

Bu yeni çağın armağanları beş kuantum enerjiyi içerir. Özellikle, beş tabakayı. Ancak, siz bizim Birinci Tabakayı görmezlikten gelemeyeceğimizi, çünkü onun esas 3B tabakası olduğunu söyleyebilirsiniz. Ve de haklı olursunuz. Bu gerçekten altı enerji eder, ama ben yine de beş kavramına bağlı kalacağım, çünkü DNA’nın Birinci Tabakası daima diğer tabakaların içinde meydana gelen şeyden etkilenir. Birinci Tabaka 3B çift sarmalında tanımlanmıştır; o bir mikroskobun altında görebileceğiniz lineer kimyadır. Parçaları değişmese de, onların birbirleriyle nasıl etkileşeceği diğer on bir tabaka tarafından programlanır. Dolayısıyla, Birinci Tabaka daima değişim halindedir. O, kimyayı temsil eder; dolayısıyla, sizin gördüğünüz ve hissettiğiniz şeyi temsil eder.

Numerolojide, beş, değişim sayısıdır ve bizim o enerjiyi bu derse yüklememiz uygundur. Sözünü ettiğimiz beş enerji ya da tabaka, İkinci Tabaka, Altıncı Tabaka, Yedinci ve Sekizinci Tabakaların birleşimi ve Dokuzuncu Tabakadır. Bunlar altı tabakayı içeren beş enerjiyi temsil eder. Az sonra onları açıklayacağım. Bu ezoterik ve karmaşık bir öğretidir. Güzeldir, yenidir ve bilmeniz gereken bazı kavramları açıklamaya başlar. Değişimin başlangıç armağanlarının bir açıklamasını sağlar ve daha önce asla yapamadığınız, ama artık yapabileceğiniz nitelikleri sunar. Açıklanamaz olanı açıklamaya başlar.

Bu dersin genel numerolojisini az önce sundum. Böylece, şimdiden numeroloji enerjisine girmiş bulunuyoruz. Eğer bizim beş enerjisiyle meşgul olduğumuzdan kuşku duyuyorsanız, belirttiğimiz tabakaların sayılarını, ikiyi, altıyı, yediyi, sekizi ve dokuzu toplayın. Sonuçta, numerolojide beş enerjisini elde edeceksiniz (2+6 + 7 + 8 + 9 = 32). 32’yi tek sayıya indirgediğinizde, beş olur. Ve beş, evrensel değişim anlamına gelir. Değişime hazır olun!

Şimdi, belirtmem gereken bir olgu var: Eğer onları istemezseniz, bu şeylerin hiçbiri sizin başınıza gelmeyecek. Bunlar Işık-işçileri için armağanlardır. Eğer Işık-işçileri kapıyı açmak isterlerse, eğer bir seçim bilinciyle kendi kuantum parçalarını dürtmek (aktifleştirmek) isterlerse, o zaman değişim meydana gelecektir. Eğer onlar bunu yapmazlarsa, hiçbir şey olmayacaktır. Sizin bu dünyadaki realiteniz İnsanın bilinç seçimiyle sürdürülür.

Bu kavramı anlamayanlarınız için, ünlü Hardy’nin Paradoksu’nu örnek olarak vereceğim. Bu bilimsel paradoks der ki, kuantum bir halde, gözlemlenen fotonlar niteliklerini değiştirirler. Bu kavram da hiç farklı değildir, çünkü sizin niyetiniz, kuantum DNA’nızda değişim yaratacak olan gözlemdir. Niyet olmadan hiçbir şey olmaz.

DNA, imal edilebilecek en ileri jet uçağı gibidir. Ancak, Dünya gezegeni üzerindeki enerji, manyetik alan aracılığıyla DNA’nıza hitap eden (onunla konuşan) enerji daima düşük olmuştur. Üstatlık enerjisiyle kıyaslandığında, peygamberlerinkiyle kıyaslandığında, sizin DNA’nız daima düşük enerjili olmuştur. Dolayısıyla, o harika jet uçağı tüm insanlık için, tüm tarih boyunca, her zaman sadece pist üzerinde ileri ve geri gidip durmuştur. Şimdi bu durum değişmektedir ve siz artık uçmaya hazırsınız. Mesaj budur ve daima bu olmuştur. Şimdi neyin farklı olduğunu ayrıntılarıyla açıklayalım.



DNA Öğretileri - Sizin ve Geçmişiniz için Kuantum Dersler



DNA’nın İkinci Tabakası, İnsanın yaşam dersi olarak tanımlanmıştır. Siz DNA’yı enerjilere ayırıp öyle öğrettiğinizde, anlaşılması daha kolay olur. Bir yaşam dersinin ne olduğunu ve onun neden DNA’nızda bulunduğunu anlamanız önemlidir. Siz bu dünyaya onunla birlikte gelirsiniz ve o Akaşik Kayıttan ötürü sizin için oluşturulmuş olan bir şeydir. Yani, şimdiki yaşam dersiniz geçmiş yaşamlarınızla bağlantılıdır.

Dolayısıyla o, geçmiş yaşamlarla, kişisel Akaşik Kaydınızla ilişkili olduğundan, Yedinci ve Sekizinci tabakalara (DNA’ nızın Lemuryan tabakalarına) bağlıdır. Hiçbir tabaka tek başına çalışmaz, ama şimdi ikinci Tabakaya geri dönelim.

Bazılarınız, “Yaşam dersi mi? O karma gibi görünüyor” diyebilirler, ama öyle değildir. Onun karma ile hiçbir ilgisi yoktur. O sizin üzerinize yerleştirilen ve bazılarının amaç olarak adlandırdıkları enerjidir. Sizi güdüleyen, yönlendiren şey nedir? Bazılarınız bu dünyaya, “Asla yalnız kalmak istemiyorum” diyen hücrelerle gelirsiniz. Bu durumda yaşam dersinizin ne olduğunu düşünüyorsunuz? Yalnız olmak! Bu adil görünmüyor, değil mi? Ama bu yaşam dersinin enerjisidir.

Geçmiş yaşamlarınız sizin henüz başarmadığınız şeyleri temsil eden bir parçalı-bulmaca olarak her neyi bir araya getirmişse, o sizin yaşam dersiniz olur. Bu salonda çok benzer bir yaşam dersine sahip olan birçok kişi var. Kuşaklar boyunca, Baltık halkları olarak, sizin için tanımlanmış olan bir yaşam realitesine sahip oldunuz. Siz şusunuz, biz busunuz... Şu şekilde düşüneceksiniz, bu şekilde düşüneceksiniz... Birçoğunuz benim neden söz ettiğimi biliyor. Dolayısıyla, bu salonda aynı olan birçok yaşam dersi var: Bir daha asla, hiç kimsenin sizi bir toplum olarak tanımlamasına izin vermemek. Ülke çapında sahip olduğunuz özgürlüğün ve bağımsızlığın sizin düşünüşünüze yansımasına izin verin. Bu karma değildir; bu kişiseldir ve sizin diğerleriyle ne yaptığınızı yansıtır. Bu sizin yaşam dersinizdir.

Bunun bir grup olarak sizin için ne yaptığını biliyor musunuz? O sizin enerjinizin hızla yükselmesine izin verir! Burada spiritüel temelli bir uyanış görürseniz şaşırmayın. O, bu şekilde çalışır. O İkinci Tabakadır ve değişmektedir. O değiştirilmektedir. Siz diyebilirsiniz ki, “Ama o nasıl değişebilir ki? Yaşam dersi yaşam dersi olmalıdır. O gerçekten olup bitmiş bir şeye dayanıyorsa, nasıl değiştirilebilir ki?” Onun tezahür etme yeteneği değiştirilmiştir. Böylece, ders aynı olabilir, ama dersin sonucu çok güçlenmiştir.

Daima her şeye dahil olan tabaka, Altıncı Tabakadır. Altı’nın numerolojik anlamını biliyor musunuz? Altı sayısı, Yüksek Benliğin enerjisini temsil eder.

Eğer bunu daha önce işitmemişseniz, şimdi işitmeniz gerekiyor: Yüksek Benlik nerededir? Gerçek sözcüklere dayanarak, onun daha yüksek olması gerekir, öyle değil mi? Ama öyle değildir. Daha yüksek olan tek bölüm, sizin onun titreşimini algılayışınızdır. O, sizin ona tapınmayı istemenize neden olan bir yerdedir. Birçoğunuzun ibadethanelere kendinizle bağlantı kurmak için gittiğinizi fark ettiniz mi? Orada diz çöker, o “müziği” işitir ve tanrısal yanınıza dua edersiniz.

Ben şu anda Tanrı’ya saygısızlık etmiyorum. Ben size İnsanlarla ilgili bir öz bilgiyi ve sizin Tanrı algınızı gösteriyorum. Yüksek Benlik, o muhteşem melek, altın varlık, sizin öz ruhunuz olan ve perdenin öbür tarafına bağlı olan o parçanız size, daima, Tanrı’ya benzer görünür. Ancak, o sizin bir parçanızdır... ve DNA’nızdadır! Siz her zaman onunla bağlantı içinde olmak isterdiniz, öyle değil mi? Bu yeni enerji gelişene dek, sizin bunun için çalışmanız gerekiyordu, çünkü o İnsan bilincinin normal erişimi içinde değildi. Şimdi ise öyledir!

Yüksek Benlik ile sürekli ve % 100 bağlantı içinde olmaya ne dersiniz? “Kryon, eğer ben buna sahip olsaydım, bir üstat gibi olurdum.” Aynen öyle! Ve seni böyle bir şeyin mümkün olduğunu düşünmekten alıkoyan nedir, sevgili İnsan? Bu senin için biraz fazla muhteşem bir şey midir? Bu fazla muhteşem değildir! Yaşam amacının hissi, senin burada bulunmanın kutsal bir nedeninin olmasıdır. Mücadeleler gelir ve gider, ama bu yaşamdır. Tanrı’nın sevgisi daima sizin kalbinizdedir, daima sizinle bağlantı içindedir. Değişimin enerjisi sizin buna sahip olma yeteneğinizi değiştirmeye başlıyor ve şimdi bu üstatlığı elde etmek çok daha kolay hale geliyor.

Altıncı Tabaka, size açıklayacağım her tabakaya, her gerece dahil olmak zorundadır. Bu durumda, her şeyi 3B’ye yerleştirmek isteyen entelektüeller sayıları numerolojik nedenlerle sayarken, “Eğer Altıncı Tabaka her zaman hepsine dahil oluyorsa, o zaman onu da saymalı mı, yoksa saymamalı mı?” diye sorabilirler. Size bunun gerçekten önemli olmadığını söyleyeceğim. Çünkü o birlikte çalıştığı her tabakayla birlikte değişmeye devam eder. Kuantum olan bu yakalanması zor enerjiyi neden yakalamaya çalışmalı ki? Onu kullanabilmek için onun tümünü anlamanız gerçekten gerekiyor mu? Böylece, İkinci Tabaka yaşam dersidir ve Altıncı Tabaka da Yüksek Benliktir. Onların her ikisi de bu gereç takımına dahildir. Şimdi, kritik bir öneme sahip olan ve daha önce sözünü ettiğimiz iki tabakaya geliyoruz.



En Önemli İki Tabaka



Şimdi size sunacağım iki DNA enerjisi (tabakası), bu dünyadaki en önemli DNA enerjileridir. Onlar daima en önemli olacaktır, çünkü onlar karmik amacın motorunu çalıştırır. Onlar yaşam derslerinden sorumludur ve Altıncı Tabaka, yani Yüksek Benlik ile ilişkilidir. Dinleyin: Bir çift oluşturan sadece iki DNA enerji grubu vardır. Onlar, Dördüncü ve Beşinci Tabakalar (ki bugün onlardan söz etmeyeceğiz) ile Yedinci ve Sekizinci Tabakalardır (ki bugün onlardan söz edeceğiz).

Dördüncü ve Beşinci Tabakalar gibi, Yedinci ve Sekizinci Tabakalar da birbiriyle evlidir. Siz, “Bunun nedeni nedir? Neden onları ayrı ayrı değil de, tek bir tabaka olarak adlandırmadın?” diye sorabilirsiniz. Bu onların önemini vurgulamak içindir. Sizin, anlamak için, bu enerjinin ne kadar büyük olduğunu işitmeniz gerekir; çünkü Yedinci ve Sekizinci Tabakalar bizim deyimimizle Lemuryan Tabakalardır. Onlar yaradılış tabakalarıdır, yani sizin Akaşik Kaydınızdır. Bu, sizin bu dünyada geçirmiş olduğunuz her yaşamın, yapmış olduğunuz her şeyin, tüm başarılarınızın, edinmiş olduğunuz tüm yeteneklerin ve yol boyunca doldurmuş olduğunuz spiritüel bilgi kavanozunun kaydıdır.

Sizin DNA’nızda, binlerce yıldır öğrenmiş olduğunuz spiritüel bilgi vardır. Siz şimdiye dek kaç yaşam geçirmiş olduğunuzu düşünüyorsunuz, yaşlı ruhlar? Burada herhangi bir geçmiş yaşamının kanıtı olmadan oturuyorsunuz, ama bunu sezgisel olarak biliyorsunuz, değil mi? Evet, biliyorsunuz! Ben burada kimlerin bulunduğunu biliyorum ve siz bunu inkâr edemezsiniz.

Bu yol boyunca, siz şimdi bildiğiniz şeyleri öğrendiniz. Yol boyunca, spiritüel amacın ve öğrenimin parçalarını topladınız. Ayrıca, yapmanız gereken tüm hataları yaptınız ve tüm bunlar DNA’nızdaki spiritüel kavanozu bilgiyle doldurdu. Sonra, bu sefer, bu salondaki o koltuklarda oturan insanlar olarak geldiniz. Öyleyse size soruyorum, o kavanozu açtınız mı, yoksa tüm hataları tekrar mı yapacaksınız? Şunu bilmelisiniz: O spiritüel kavanozda, DNA’nın Akaşik Kayıt denen o tabakalarında tüm yaşamların bilgisi vardır. Bu kuantum kavanozu niyetinizle açmayı seçerseniz, şamanik bir enerji ortaya çıkacaktır! Bunu yaptığınızda, çok daha bilge olacaksınız, sevgili varlıklar.

Az önce, birinci armağanın niteliklerinden birini açıkladım. Bu hemen spiritüel bilgeliğe sahip olma yeteneğidir, ki böylece amacınızı, yaşam dersinizi bilebilir, yaşamınızda Tanrı’nın sevgisini hissedebilir ve tanrısal yanınızla bağlantı kurma sürecini başlatabilirsiniz. Sadece o spiritüel kavanozu açarak bunu elde edebilirsiniz. Bu büyük bir şeydir, öyle değil mi? O sizi bilmeniz gereken şeye ve bu dünyada bulunma amacınızı tezahür ettirecek eşzamanlılıklara götürecektir. Spiritüel kavanozlarını açanlar, yeni enerjide hangi kursları almaları gerektiğini de bileceklerdir, çünkü birçok yeni kurs vardır. Bu, size söyleyeceğim ve kuantum olan başka şeyleri güçlendirmeye yardımcı olacaktır. En sonunda, her şey birbirine uygun düşecektir.

Şimdi, Yedinci ve Sekizinci Tabakaların Altıncı Tabaka, yani Yüksek Benlik ile etkileşiminden biraz daha söz edelim. Siz geçmiş yaşamlar hakkında neyin önemli olduğunu düşünüyorsunuz? Size, yeni olmayan, ama bu konuyla ilişkili olan iki niteliği sunacağım.

Kuantum bir halde, geçmiş yaşam diye bir şey yoktur ve sizin DNA’nız ile Akaşik Kaydınız kuantum bir haldedir. Dolayısıyla, siz “geçmiş” şeklinde bir zaman referansı kullanamazsınız. “Öyleyse bir geçmiş yaşam nedir, Kryon? Ben o yaşamı geçmişte yaşamadım mı?” 3B’de geçmişte yaşamış olabilirsiniz, ama o deneyim DNA’nızda şimdiki bir yaşam enerjisi olarak yaşar. “Bu ne anlama geliyor, Kryon?” Size bunu anlayabileceğiniz bir biçimde açıklayacağım. Diyelim ki siz üç yüz yıl önce büyük bir ressamdınız. Bu yeteneğin hâlâ orada olduğunu biliyor muydunuz? O hâlâ oradadır! Siz diyebilirsiniz ki, “Ama Kryon, ben basit bir çizim bile yapamam. Resim yapmayı denedim, ama beceremediğimi gördüm. ” Ben de diyorum ki, “Siz onu sadece 3B’de denediniz!” Ya siz meditasyona girip, hücresel yapınıza hitap ederek, şöyle deseydiniz: “Ben, resim yapabildiğim o yaşamımdaki o yeteneğimi bu yaşamıma getirmek istiyorum. ”

Size, yavaş yavaş öğreneceğiniz bir şeyi söyleyeceğim: Bu süreci başlatın! Niyet ederek o yeteneğe sahip çıkın. Resim yapmaya başlayacaksınız, ilk başta çizimleriniz çok yetersiz ve kusurlu olacak, ama sonra bir şey vuku bulacak: Renkler, daha önce hiç olmadıkları bir biçimde belirmeye başlayacak. Siz hangi renklerin birbirine uyduğunu bileceksiniz. Partnerim bunun doğru olduğunu biliyor, çünkü ondan yapmasını istediğim bazı şeyleri yapmak için Akaşa’sından yararlanmıştı. Bu bir zaman almıştı, ama sonuçta o zaten sahip olduğu şeyi bulmuştu ve şimdi siz bunu onun çalışmasında (yazarlığında ve hatipliğinde) görüyorsunuz. Böylece, sizin Akaşik Kaydınız geçmiş değil, günceldir. Bunu kaydedin.

Peki, bu sizin Yüksek Benliğiniz ile nasıl ilişkilidir? Söyleyeyim: Diyelim ki, sizin geçmiş yaşamlarınızı görebilen bir psişik danışmanın ofisindesiniz ve o sizin yüzlerce yıl önce yaşamış olduğunuz bir (sizin deyiminizle) geçmiş yaşamınıza bakıyor. Bu danışman size, geçmişte kim olduğunuzu söyleyebilir ve o kimliğinizle ilgili bilgi verebilir. O bunu yapabilir, çünkü bu Akaşa’nızda yazılıdır ve birçok kişi tarafından “okunabilir.”

İşte size söylemek istediğim şey: Yüksek Benlik, Altıncı Tabaka, o zaman da aynı Yüksek Benlikti. Sizinle, ezelden beri yapmış olduğunuz her şey arasında bir bağlantı vardır, çünkü Yüksek Benliğiniz onların hepsiydi! Şimdi sahip olduğunuz Yüksek Benliğiniz, o çok değerli parçanız, her seferinde, yüzlerce yaşamınızda aynı Yüksek Benlikti. Bunun ne anlama geldiğini anlıyor musunuz? Bu, sizin daima orada bulunan bir dosta sahip olduğunuz anlamına gelir!

Evet, Akaşik Kaydında senin ihtiyacın olan nitelikler bulunmaktadır, sevgili İnsan. Bu sefer, bu yeni çağda, şu anda senin bu gereçlere ihtiyacın vardır. Bu üstatlığa ihtiyacın vardır. Bu kuantum sabra ihtiyacın vardır. Neden Akaşa’ya girip, Yüksek Benliğinden onu aktifleştirmesini istemiyorsun? Yüksek Benliğin gidip onu alacak ve seni sabırlı bir kişi yapacaktır. Buna inanıyor musun?

“Kryon, ben kişiliğimin niteliklerini değiştirebilir miyim?” Evet ve bu yeni gereçtir. Öfkelenmekte acele etmemeyi ister miydiniz? Asla drama ya da korkuya kapılmayan bir kişiliğe sahip olmak ister miydiniz? Siz, içlerinden istediğiniz şeyi seçebileceğiniz birçok enkarnasyona sahipsiniz. Böylece, onlardan o kişiliği elde edebilirsiniz. O oradadır, DNA’nızda yaşamaktadır. Hepsi orada depolanmıştır, Lemuryalılar. Şimdi gidip onu alın!

Biz buna “Akaşa’yı kazmak” diyoruz. Bu yeni gereçtir. Siz olan, yaşamış olduğunuz ve hak ettiğiniz o parçaları ve bölümleri tekrar elde edin. Bu yaşamınızda ne öğrendiniz? Size zaman versem, tüm akşamı versem, bu yaşamınızda öğrenmiş olduğunuz şeyleri sayabilir misiniz? Bir kadın, bir erkek, bir İnsan olarak öğrendiklerinizi... Siz diyebilirsiniz ki, “Bunları yazmak için bir akşam yetmez, çok daha fazla zamana ihtiyacımız olur,” Evet, öyledir! Ve bunu birkaç yüz yaşamla çarptığınızda, bir deneyim ve bilgi kütüphaneniz olur. Kocaman bir deponuz olur. Muazzam miktarda bir deneyiminiz olur, ama o geçmişte bulunmak yerine, tümüyle şimdi’dedir. O tümüyle siz’dir.

Bir üstat gibi resim yapabilen harika çocukları işittiniz mi? Onların çevrenizde olduklarını biliyor musunuz? Bunun nasıl vuku bulduğunu merak etmiyor musunuz? Az önce size söyledim. Çünkü onların geçmiş yaşamları ve şimdiki yaşamları o kadar saydamdır (geçirgendir) ki, İnsan doğduğunda bir araya gelirler ve İnsan bıraktığı yerden alıp devam eder.

Bazılarınız bunu başka biçimlerde yapmıştınız, çünkü sizin geçmiş bir yaşamda deneyimlemiş olduğunuz şey korku vericiydi. Belki siz bu kez, son geçmiş yaşamınızda sahip olduğunuz aynı korkuyla doğmuştunuz. Bazıları, bir enerjiyle ya da o türde bir şeyle lanetlendiklerini ve onu asla aşamadıklarını bile söylerler. Size diyorum ki, bu enerji sizin Akaşa’nızdadır ve onu siz getirmişsinizdir ve o yaşam dersinizi, Yüksek Benliğinizi ve tüm Akaşa’nızı etkileyecek kadar güçlü bir korkudur.

Artık ondan kurtulmanızın zamanı gelmedi mi? Ondan kurtulabilirsiniz! Tüm o enkarnasyonlara erişebilir ve onlardan kahraman, kendinden-emin, cesur, sevecen, huzurlu ve sağlıklı kişiliği çekip alabilirsiniz. Henüz son tabakadan söz etmediğimi fark ettiniz mi? Şimdi ondan söz edeceğim.



DNA’nın Dokuzuncu Tabakası



DNA’nın Dokuzuncu Tabakasını şifa tabakası olarak tanımlamıştık. Şimdi, 3B’de siz çok heyecanlanabilir ve sanki içinize erişip onu çekip alabilirmişsiniz gibi, “Ben onu istiyorum” diyebilirsiniz, ama bunu yapamazsınız. Tabakaların birbirleriyle etkileşim içinde olduklarını hatırladınız mı? Siz bir kâse çorbanın içindeki çeşniyi ya da domates molekülünü çekip alamazsınız. Aynı şeyi DNA’ya da yapamazsınız, çünkü o etkileşim içindedir.

Sizin tattığınız, kokladığınız şey DNA’nın çeşnisidir. Siz kimliğinizin çeşnisini nasıl değiştirmek isterdiniz? Bir başka yaşamda oluşturulmuş olan ustalığı nasıl çekip almak isterdiniz? Bunun için gerekli olan gereçler buradadır!

Dokuzuncu Tabakaya şifa tabakası denmesinin nedeni, onun bedeni iyileştirmesi değil, Akaşa’yı iyileştirmesidir! Şimdi bazı sırları açıklayacağız: Tüm bu tabakalar birlikte çalışır ve onların bazıları insanlığın bu dünyada geçirdiği tüm zaman boyunca uykuda kalmış, Yerküre’nin enerjisi belirli bir noktaya eriştiğinde aktifleşmeye hazır olarak beklemiştir. O zaman gelmiştir. Ben bu akşam, eski bir enerji içinde hapsedilmenin ve birdenbire serbest kalmanın ve bağımsız bir ruha sahip olmanın nasıl bir şey olduğunu bilen bir dinleyici grubuna (Sovyetler Birliği’nden ayrılıp bağımsızlıklarını ilan etmiş olan Baltık halklarından bir gruba) hitap ediyorum. İşte bu yüzden bu mesajı ilk kez burada size vermeyi seçtim. Çünkü siz bilinç genişlemesini, serbest kalmanın sevincini, her şeyin mümkün olabileceği fikrini iyi anlayabilirsiniz.

Böylece, Dokuzuncu Tabaka Akaşa’yı iyileştirir. “Bu ne anlama gelir, Kryon?” Bu, sizin Akaşik Kaydınıza girip, onu tarama ve ihtiyacınız olan şeyi bulma yeteneğine sahip olduğunuz anlamına gelir. Siz, Akaşik Kayıt aracılığıyla DNA’nızda bir değişim yaratarak kendinizi iyileştirebilirsiniz.

Siz buraya bir rahatsızlığı, bir hastalığı olan bir bedenle mi geldiniz? “Kryon, ben bir hastalığa yakalanmaya yatkınım. Ebeveynlerim ve kız kardeşim bu hastalığa sahiptiler. Ben de ona yakalanabilirim.” Şimdi, buna inanmayacaksınız, bu yüzden sizden bu mesajın saflığını hissetmenizi istiyorum. Onun sevgiyle verildiğini hissetmenizi istiyorum, çünkü ben size garip gelen, olanaksız gelen ve sadece bu dünyada yaşamış olan üstatların yapabildikleri şeyleri sunuyorum. Şimdi, sevgili İnsan, sen kendi Akaşik Kaydını tarayıp, senin olmuş olan en saf DNA’yı bulabilir, onu alıp şimdiki sağlığının niteliklerinin üzerine yerleştirebilirsin. Dokuzuncu Tabaka tümüyle bununla, yani Akaşa’yı iyileştirmekle ilgilidir.

“Yani, sen benim kendi kendimi iyileştirebileceğimi mi söylüyorsun?” Evet! Sen bu yüzden buradasın ve bunu nasıl yapacağını duymaya hazırsın. Bu, ona ne kadar inandığına bağlı olarak, kolay ya da zor olabilir. Bu mesaj gerçekten perdenin öbür tarafından mı verilmektedir, yoksa öyle değil midir? Eğer sen, “Bu sadece karşımdaki koltukta oturmuş bir adam” diyorsan, o zaman iyi bir yaşam geçirmeni dilerim, çünkü senin DNA’n şimdi olduğu gibi, aynı kalacaktır. Eğer değişimin bir parçası olmak istiyorsan, bilincini -görünmeyen şeyleri de kapsayacak kadar- genişletmeye başlaman gerekir.

Siz o hastalığa yatkınlığın kimyasal olduğunu düşünüyorsunuz, öyle değil mi? Bir tür mucize sergileyebileceğinizi ve kimyasal bir yatkınlığı yok edebileceğinizi düşünüyorsunuz. Bu o değildir! O bilgiseldir! Yatkınlık, DNA’da bulunan ve size kültürünüzün kötü bir sona mahkûm olduğunu ya da sizin genç yaşta öleceğinizi söyleyen bilgidir. Öyleyse bu bilgiyi değiştirin!

Burada Tanrı’nın sevgisini hissedebiliyor musunuz? Eğer hissedebiliyorsanız, bu iyi bir başlangıçtır. Size şunu söylemeliyim: Eğer bu mesajı hissedebiliyorsanız, onun öğrettiği şeyi başarabilirsiniz. Bu iyileşme tümüyle bir anda meydana gelmez, ama size bunun yöntemini vereceğim. Bu dünyadaki her biriniz benzersizsiniz. Her biriniz benzersiz bir yaşam dersine sahipsiniz. Her biriniz benzersiz geçmiş yaşamlara sahipsiniz. Bu, sizin Akaşik Kaydınızın başka kimseninki gibi olmadığı ve Yüksek Benliğinizin de benzersiz olduğu anlamına gelir. Bu benim size kendinizi iyileştirmenizi sağlayacak bir tür 3B liste ya da bir yöntem verebilmemi sınırlar, çünkü siz “kendi” özelliklerinizin üstesinden geleceksiniz. Size verebileceğim tek yöntem şudur: Sessiz bir zamanda oturup, saflıkla Ruh’a şöyle deyin: “Ben şunları istiyorum. Yaşamımda aktifleşmesi gereken enerjilerin aktifleşmesine, buraya geliş amaçlarımı gerçekleştirmeye izin veriyorum. Yaşamımda sevince sahip olmak ve tüm Akaşa’mda sevinç bulmak istiyorum, çünkü onu hak ediyorum ve onu kazanmıştım. Ben olumlu, sevinç dolu yaşamlar da yaşamıştım, şimdi o enerjiyi çekip almak ve bu yaşamıma getirmek istiyorum. Bir üstat olduğumu DNA’ma bildirmek istiyorum!"

Diyelim ki siz öz-saygısı istiyorsunuz. Bunu ortaya çıkarın. “Sevgili Ruh... benim öz-saygısına ihtiyacım var, çünkü öz -saygım yetersiz. ” O zaman, Yüksek Benlik Akaşa’ya girip bir başka yaşamdaki sizi... savaş meydanındaki savaşçıyı geri getirecektir. Bu birey, İnsanların arasında dimdik durur ve savaşta cesurdur. Siz burada ego değil, “bir kişilik güveni” istiyorsunuz. Hatırlayın, siz sadece, çoktan yaratmış olduğunuz şeyi geri getirmek ve o bilgiyi ortaya çıkarmak istiyorsunuz.

Bir kitap yazmak ya da DNA’sındaki yazarı ya da hatibi bulmak isteyenler için söylüyorum, bunu yapın! Onlar oradalar. Bunu nereden biliyorum? Çünkü bunu isteyecek olan kişiler şu anda bu mesajı dinliyor ve okuyorlar. Onlar bu dünyanın yaşlı ruhlarıdır ve en dolu Akaşik Kayıtlara... tüm İnsanlar içinde en fazla deneyime sahiptirler...

Spiritüel bilgi isteyenleriniz, gidip o spiritüel kavanozu bulun! Onun içinde geçmişte olduğunuz Şaman ya da spiritüel konuların öğretmeni vardır. Hepsi oradadır. Bunu biliyorum, çünkü sizi tanıyorum!





Tekrar Gözden Geçirme

Böylece, aktifleşen beş tabaka-enerji vardır: Yaşam dersi (İkinci Tabaka), Yüksek Benlik (Altıncı Tabaka), iki Lemuryan tabaka (Altıncı ve Yedinci Tabakalar) ve şifa tabakası (Dokuzuncu Tabaka). Bunlar bu yeni çağdaki armağanlardır. Onlar boyutlar-arasıdır ve ben şimdi sizden bu sayıları fırlatıp atmanızı istiyorum. Sizin, benim onları size öğrettiğim gibi ayrı olarak görmenize izin verilmiyor. Şimdi onları, nabız gibi atan ışıktan bir kapı... bir giriş olarak görmenizi istiyorum. Size o aktifleştirme girişinden söz etmek istiyorum: O, perdenin öbür tarafının müziğiyle nabız gibi atar.

Meditasyonlarınızda, eğer saf niyetle o ışığa doğru ilerleseniz, Yaratıcı’nın elinin size uzandığını görürdünüz! Neden mi? Çünkü Yaratıcı bulunmak ister! Bunu biliyor muydunuz? Size, Tanrı’yı bulmaya giden yolun zor olacağı söylenmiş miydi? Size, ıstırap çekmenizin gerekeceği ya da Tanrı’nın sizi gerçekten umursamadığı söylenmiş miydi? Hiçbir şey gerçek’ ten bu kadar uzak değildir! Çünkü Yaratıcı bulunmak ister, çünkü Yaratıcı ailedir. Siz o kapıyı iterken yardım alacaksınız. Bu sizin tek başınıza yapmanız gereken bir görev değildir. O bir işbirliği enerjisidir, bir partnerliktir. DNA bir kuantum partnerliktir.

Bir değişim meydana gelmektedir ve eğer ona sadece üç boyutta bakarsanız o değişim, korku, endişe ve belirsizlik ile doludur. Bu, hava durumuyla, ekonomiyle, ailenizle, arkadaşlarınızla ya da işinizle ilgili sıkıntılar olabilir. Bu değişimdir. Ancak, bir başka değişim de sürüp gitmektedir. Eğer ona kuantum bir biçimde bakabilirseniz, onun bizim yirmi bir yıldır sözünü ettiğimiz değişim olduğunu görürsünüz. Şimdi, bu değişimle başa çıkmanızı sağlayacak tüm gereçler size verilmiştir. Hepsi verilmiştir.

Tüm bunlar, öğretmen Peggy’nin Kafes dediği şey (Peggy Dubro’nun Kozmik Kafesle ilgili öğretisi) tarafından içerilir. Bu Kafes, bir İnsanın kişisel Akaşik niteliklerini, İnsanı çevreleyen ve kullanılabilecek, yararlanılabilecek olan bir kuantum enerjiyi temsil eder. O, şifayı, yaşamın dengesini, hatta üstatlığı içerir. DNA, sadece, kuantum bir halin fiziksel taşıtıdır. Kuantum bir hal her yerdedir. Bunu anlamak senin için zor olacak, sevgili İnsan, ama gerçekte şu anda senin DNA’nın hiçbir parçası ve bölümü yoktur. Onlar tüm evrendedir! Tanrı senin kim olduğunu bilir, Kuantum Varlık. Eğer sen bu parçaları ve bölümleri aktifleştirmeye başlarsan, senin Kafesin renk değiştirecektir, bunu biliyor muydun?

Yeni enerjiler vardır ve bununla ilişkili yeni gereçlerin bazılarını bugün tanımladık. Bu tümüyle yıllar önce, yirmi bir yıl önce başladı. Bu, şimdi sizi yardım alacağınız bir yerde oturmaya hazırlamak içindi. Partnerimin geçirmiş olduğu her şey, üzerinde oturmuş olduğu her sahne onu bu an için hazırladı. Çünkü o artık bu öğretiyi vermeye başlayabilir ve İnsanın DNA’sı hakkında bir kitap yazabilir. Bu harika bir şeydir.

Bu değişimin asla meydana gelmeyeceğini, insanlığın durağan kalacağını, asla ilerlemeyeceğini söylemiş olanlar vardır. Onlar, insanlığın asla tekâmül etmeyeceğini, asla mezun olamayacağını ve düşük bir bilince saplanıp kalmış olduğunu söylemişlerdir. Tüm bunlar 1987’de değişti. O zaman birçoğunuz bu dünyadaydınız, bu değişimden sorumluydunuz ve bunu hatırlamıyorsunuz bile. Perdenin öbür tarafında sizinle ilgili çok şey meydana gelir. Bazılarınız bu yüzden o koltuklarda oturuyorsunuz ve siz benim ne’den söz ettiğimi biliyorsunuz.

Ben Kryon’um. Ben insanlığa aşığım. Böyle bir değişimi mümkün kıldığınız için sizin ayaklarınızı yıkarken, bir takdir enerjisiyle dolup taşıyorum. En sonunda size bu tür bir mesajı sunabildiğim için şükran duyuyorum. Tebrikler, sevgili İnsanlık, çünkü siz doğru yolda ilerliyorsunuz. Özgür seçimle, bu yerden daha aydınlanmış olarak gidin. Özgür seçimle, bu yerden, yapabileceğinizin belki farkında olmadığınız şeyleri yapmaya hazır olarak gidin. Özgür seçimle, bu mesajın ve Tanrı’nın bir parçası olan gerçek kimliğinizin ışığını yayın. Sizi o müziği işitmeye davet ediyorum.

Ve de öyledir.

Kryon

Riga, Letonya-Mart 2009





14 – DNA’NIN VE İNSAN IRKININ TARİHİ


Celse Yeri: Portland, Oregon Ağustos 2009





Portland, Oregon - Ağustos 2009



Merhaba, sevgili varlıklar, ben Manyetik Hizmet’ten Kryon. Biz, özgür seçimin kurallarını geçersiz kılmayı, gerçekten burada olduğumuzu kanıtlayacak bir biçimde kendimizi size göstermeyi çok isterdik. Ama bu özgür seçim gezegeninde o kapıyı bize açması gerekenler sîzlersiniz. Biz sizin yaşamlarınızda melekler olarak durur, tüm yaşamınız süresince sizinle birlikte yürürüz. Bu dünyada doğduğunuz anda, melekler doğduğunuz yeri kuşatır ve son nefesinizi verene dek sizinle birlikte kalırlar. O ilk haftalarda, siz bir bebeğin fal taşı gibi açılmış gözlerle meleklere baktığını görebilirsiniz! Bebek, daha iki, üç haftalıkken bile, onları işaret eder, hatta bazen onlara gülümser; çünkü bebekler bizi görürler. Ana rahminden yeni çıkmış olarak, alışmanız gereken çok şeyin olduğu, çok fazla değişimin olduğu ve meleklerin varlığının sizi teselli edip rahatlattığı o ilk günlerde hepiniz bizi gerçekten görürdünüz. Bunu hatırlıyor musunuz? Sonra yavaş yavaş o realite sizden uzaklaşıp kaybolur. Yavaş yavaş. Ama birçoğunuz, bir bebeğin öylece boşluğa baktığını ve gördüğü şeyden hoşnut olduğunu görmüşsünüzdür.

Şu anda sizinle birlikte olanlar da aynı meleklerdir. Onların yaşlanmadıklarını biliyor musunuz? Ama siz yaşlanırsınız. Onlar tüm yaşamlarınızda sizinle birlikteydiler; onlar yanınızda yürürler; sizinle birlikte geldiler, sizinle birlikte gidecekler. Ve eğer onlarla hiç konuşmazsanız, onlar da size hiçbir şey söylemeyeceklerdir. Çünkü anlaşma budur. Ama sevgili İnsanlar, eğer niyetinizle bize küçük bir yer açsaydınız ve “Sevgili Tanrım, bana sevildiğimi göster” deseydiniz, bent kapağını açmış olurdunuz. Çünkü o zaman sizin yaşamlarınıza bize izin verdiğiniz ölçüde girebiliriz. O zaman size istediğiniz şeyi verebiliriz: Eşzamanlılığı başlatabiliriz, size öğretmenlik yapabiliriz, elinizi tutabilir ve kendinizi çok yalnız hissetmenizi önleyebiliriz. O zaman sizi öyle bir dereceye kadar doldururuz ki, siz hastalıkla, yaşlanmayla ve dramla ilgilenmez, bu konuda kaygılanmazsınız. Ve göreceğiniz tüm şey, gerçek kimliğinizin vaadi olur. Başladığımız günden itibaren bu hep böyle olmuştur; çünkü bizim işimiz, sizin bizim bir parçamız olduğunuzu fark etmenizi sağlamaktır.



Mesaj Kutsaldır



Hâlâ bu süreci, bir medyum kanalıyla mesaj verme sürecini merak edenler vardır. Bu süreç, medyum temiz olduğunda en iyi şekilde işler. O, tekil bir İnsan olma eğilimi bir kenara bırakıldığında işler. Onun yolu budur ve daima bu olmuştur. Bu dünyadaki tüm kutsal metinler İnsanlar tarafından yazılmıştır. Bunun nasıl işlediğine bir bak, sevgili İnsan, çünkü seni teselli eden, Tanrı’dan geldiğini söylediğin o sözlerde bulacağın tüm kehanet ve tüm iyi şeyler İnsan kanalıyla gelmiştir. Şimdi yine, aynı kutsal ve kadim biçimde verilecek olan bir bilgiyle karşınıza geldik.

Bu akşam bu salonda bulunanlara verilen bilgi, sizin deyiminizle gerçek zamanda verilmektedir. Bu bilgiyi, burada oturanların gelecek dedikleri zamanda okuyanlar bunun nasıl işlediğini bilirler. Ancak, bu lineer zaman yolu bizim realitemiz değildir. Biz kuantumuz, dolayısıyla, bunun karşımızda oturanlar için henüz gerçekleşmemiş olmasına rağmen, bu sayfayı okumakta olanların potansiyelini görebiliriz. Bu şu anlama gelir ki, bu mesaj, tümüyle tarih hakkında olmasına rağmen, sizin için hâlâ kişisel bir mesajdır ve sizi onun kadim gerçeğini hissetmeye davet ediyoruz, çünkü biz bu kitabı kimlerin (Lemuryalılar’ın) okuduklarını biliyoruz.

Şimdi vereceğim tüm bilgi bu celseleri yaptığımız son yirmi yıl içinde verilmişti. Ama ilk kez bu özeti veriyoruz, çünkü artık bu konuları -sadelik ve berraklık elde etmek için- özetlemeye başlıyoruz, ki böylece onlar daha anlaşılır ve sizin realitenizde daha mevcut olmaya başlasınlar.



Bugünkü Öğretinin Bilgisi

Bugün size partnerim kanalıyla bilgi aktarırken, buradaki tüm kalplerde üçüncü dil yer alacaktır. Sizin geleceğinizde bu bilgiyi okuyanların bazıları da bu üçüncü dilden etkileneceklerdir. Çünkü biz bu sözleri okuyanların kimler olduklarını biliyoruz, çünkü sizi orada görüyoruz. Biz sizin yüzlerinizi ve sahip olduğunuz ışığı da görüyoruz. Özgür seçimle bu mesajın bugün yaşamlarınıza girmesine izin vermeniz bir rastlantı değildir.

Bugün sunulan bilginin birçok kişiye aktarılmasına izin verin. Şimdi vereceğimiz bilgi, DNA’nın başlangıcından bugüne dek olan geçmişiyle ilgilidir. Biz onun bu dünyada meydana geliş biçiminden, işleyiş biçiminden, nasıl değiştiğinden ve bu yeni enerjide -onu tasarlandığı gibi kullanabilmeniz için- onunla ilgili bilmeniz gereken şeylerden söz edeceğiz. İlk önce DNA’ nın ve insanlığın tarihini anlatarak başlayacağız.



DNA Hakkındaki Tüm Bunlar Nedir?

DNA sizin kimliğinizin hem fiziksel hem de spiritüel olarak temel unsurudur. Eğer Yüksek Benliğin bulunduğu bir yer seçmeniz gerekseydi, o DNA’nız olurdu. Akaşik Kayıt, yani olmuş olduğunuz her şeyin kaydedilmiş-plânı DNA’dadır. Tüm geçmiş yaşamlarınız, tüm spiritüel tekâmülünüz, binlerce yıllık yaşamlarınızdaki tüm yetenekleriniz oradadır. Bu dünyaya birlikte geldiğiniz karma ve geçmişte hallettiğiniz birçok karma oradadır. O aydınlanmış eylemin kaydı oradadır.

Sizin İnsan spiritüel tarihiniz orada, kuantum bölümlerde yazılıdır. Bazılarınız bunu geçmişte Lemuryalı olduğunuzu bilecek derecede anlarsınız. Eğer böyle hissediyorsanız, içinizde bulunan şeyin inanılmaz derinliğini bilirsiniz. Bu şeylerden söz etmemizin nedeni budur. Bir İnsan için buna inanmak çok zordur, çünkü bu, “kendi dışınızda” bulunduğunu düşündüğünüz şeyin çoğunun aslında kendi içinizde olduğu anlamına gelir. Ama bu, üstatların ve Kryon’un, sizin Yaratıcı’nın bir parçası olduğunuzu ve üstatlık süreçlerinin içinizde olduğunu bildiren öğretisine uyar.



DNA Bilimi

Şimdi sözünü edeceğimiz şeyin kanıtını bilim size ancak son birkaç yıl içinde sunmuştur. Biz geçmişte bundan üstü kapalı bir biçimde söz etmiştik ve şimdi bilimin üzerinde çok düşündüğü şeyle ilgili hiçbir gizemin kalmaması için açık konuşacağız: Sizin DNA’nız üç milyar kimyasal maddeyi aşkın bir yoğunluktadır. Bir ilmek şeklinde olan her bir DNA molekülünün içinde üç milyarı aşkın kimyasal madde vardır. Bu o kadar küçük bir moleküldür ki, onu görmek için bir elektron mikroskobu kullanmanız gerekir.

Daha önce de belirtildiği gibi, bilimsel bir çalışma olan İnsan Genomu Projesi bir gizemi açığa çıkarmıştır: DNA kimyasının sadece % 3’ü herhangi bir şey yapmaktadır! Biz DNA parçalarının protein-şifreleyici bölümünden söz ediyoruz. O, tek başına binlerce İnsan geni üretir. Bu genler sizin arayageldiğiniz yaşam kaydedilmiş-plânıdır. Ama DNA’nın sadece % 3’ü gen-üretiminin tüm senaryosunu oluşturur. Dolayısıyla, gözlemlenen DNA’nın kimyasının % 90’mdan fazlası bir gizemdir, çünkü onun aşikâr hiçbir işlevi yokmuş gibi görünür. Bu kimyanın % 90’ının içinde hiçbir gözlemlenebilir sistem, simetri ya da biyolojik amaç yoktur. Onun, protein-şifreleyici bölümlerinki gibi kimyasal şifreleri yoktur. Dolayısıyla, bilimin eğilimi onu görmezlikten gelmektir. Bilime göre, o yararsızdır.

Bir grup kadim insan çok şaşırtıcı bir keşif yapar: Bu, bir zaman yolcusunun bir kumsalda bıraktığı şaşırtıcı bir telsiz stereo sistemdir (CD çalar). Küçük, güçlü hoparlörler çok şaşırtıcı ritimler yaymaktadır ve bu kadim kabile üyeleri bu müzik karşısında adeta büyülenirler. Onlar bu aygıta dokunmaya cüret edemez, ama orada oturup müziğin keyfini çıkarır, ancak bu müziğin nasıl üretildiğini ya da önlerindeki parıldayan aygıtın ne olduğunu anlamazlar.

Günler sonra, onlar bu aygıtın görünüşteki sihrine daha derinlemesine bakmaya başlarlar. Meraklanmışlardır, çünkü merak insanoğlunun temel özelliğidir. Aygıtı analiz etmeye başlarlar. Yine ona dokunmaya cüret etmeden aygıtı incelerler ve kabilenin büyükleri, en sonunda, aygıtın ne olduğunu anladıklarını herkese duyururlar.

Onlar CD çaları, ana amplifikatörleri ve hoparlörlerin yanında duran işlemcileri görürler. Ancak, ses hoparlörlerden gelmekte, görünüşte tüm işi hoparlörler yapmaktadır.

Kabile bir araya gelir ve büyükler bulgularını açıklarlar: ileri uzaylı yaratıklar bu dünyaya inmiş ve giderken gereçlerinin bazılarını geride bırakmışlardır. Kabilenin âkil adamları her gerecin ne yaptığını anlayamamışlardır, ama işittikleri harika müzikten iki küçük gerecin (hoparlörlerin) sorumlu olduğunu açıklarlar. Aygıtın geriye kalanı ise bir gizemdir ve o, müzikle bir ilgisi olmayan bir uzay çöpü olmalıdır.

Bu meselin ne anlattığı aşikârdır. “Bütünün bir parçası” olduğu anlaşılmayan şey cehaletten ötürü ıskartaya çıkartılır. Bu örneğin içinde, sizin düşündüğünüzden de daha çok şey gizlidir. O, sadece, görünmeyen müziği çalan harika bir teknoloji değildir. Ya müziğin bestelenmesi ve icra edilmesi? Ya onu kaydetmiş olanlar ve bu kaydı CD çalara ulaştırmak için kullanılmış olan harika kaynaklar? Ya müziğin kendi tarihi ve yüzyıllar içinde ritimlerin gelişimi? Bu kadim kabilenin karşısındaki aygıtta dev bir aklî sır saklıdır ve onlar sadece hoparlörleri görmektedirler, çünkü “gürültü yapan” tek şey odur.

Tekâmül ve Doğa Ana (Gaia) birlikte çalışır ve iş İnsan biyolojisine ve genel olarak yaşama geldiğinde, onlar çok randımanlıdır. Bu ister fotosentezin gezegen üzerinde tam doğru zamanda ortaya çıkışı olsun ister İnsan genomunun gelişim biçimi olsun, sistem gerekli olmayan şeyleri fırlatıp atar. DNA’nın anlaşılmayan % 90’ı “çöp” değildir. Asla! O, anlaşılan bölümü (DNA’nın % 3’ünü) idare eden işlemci ve talimatlardır. O, % 3 tarafından çalman müziği işlemden geçirmektedir.

Onun özellikle ne olduğunu söyleyeceğim ve sizden, bu açıklamanın sizin için kişisel olarak ne anlama gelebileceği konusunda düşünmenizi istiyorum. DNA’nızın % 90’ı gerçekte sizin tanrısallığınızın kuantum kaydedilmiş-plânıdır. O sizin Akaşa’nızın kaydedilmiş-plânıdır. Tüm geçmiş yaşamlarınızın, başardığınız her şeyin, tüm tekâmülünüzün, tüm sezgisel idraklerinizin ve tüm başarısızlıklarınızın kaydıdır. Kendini Lemuryalı olarak adlandırmış olanlarınız için bu, bu dünyada ta en başından beri yaşanmış olan muazzam miktarda deneyimi temsil eder, ki bugün bundan söz edeceğiz.

Çok-boyutlu bir haldeki şeyler 3B’de mantıklı değildir. Kuantum fiziği lineer düşünüre pek mantıklı gelmez ve siz lineersiniz. Dolayısıyla, sizin taşıdığınız “eğilim” şu olgudur: Sizin realiteniz evrenin içerdiği boyutların ancak birkaçına dayanır. “Tablonun geriye kalanı” büyük olasılıkla bilimsel araştırmalarınızla gözler önüne serilene dek, siz sadece içinde bulunduğunuz sınırlı realiteyi göreceksiniz. 3B’nin dışındaki şeyler bir gizem olarak kalacak, mantıklı ve sistematik görünmek yerine, rastgele ve kaotik görünecektir. DNA’nız sizin spiritüel kaydedilmiş-plânınızı ve kimliğiniz için tüm talimatları içerir. Tüm bunlar, çok-boyutlu olan o % 90’da bulunur.

Dolayısıyla, DNA açıklaması sizin yaradılışınızın, Akaşik kaydınızın, Yüksek Benliğinizin ve spiritüel soyunuzun açıklamasıdır. İşte bu yüzden onun üzerinde odaklanıyoruz.



İnsan Bilinci... 3B?



Artık bu şeyleri birleştirmenin ve daha büyük tablo hakkında düşünmenin zamanı gelmiştir: DNA’nın kuantum olan o % 90’ında İnsan bilinci bulunur. İnsanlığın bilinci şifreler ve genler ile ölçülemez. O, kimyanın alanının dışındadır ve bilimin biyolojinin bir araya gelişinin gizemli bir sonucu olarak gördüğü bir şey olmayı sürdürür... yine, “bütün İnsan”ı neyin yarattığıyla ilgili bir anlayış yoktur. İnsan bilinci içinde, sizin DNA’ya hitap etme, onu idare etme, onunla çalışma yeteneğiniz vardır. Bu bizim en başından beri öğrettiğimiz şeydir. Dolayısıyla, sizin realitenizin en büyük sırlarından biri, sizin bedeninizi ve onun temel işlevlerini yönetebilme yeteneğinizdir.

Şimdi, yeni bilime göre, gezegeninizin bazı süreçlerinin bile İnsan düşüncesi tarafından etkilendiği görülmüştür. Bu tabloyu anlamaya başlıyor musunuz? DNA’nızın % 90’ı, aslında, sizin kişisel biyolojinizden daha büyük bir şeyin bir parçası olabilir.

Size söylemiş olduğumuz ilk şeylerden biri, bilincin Yerküre’yi etkiliyor olmasıdır. Bilinç, gezegenin titreşiminden sorumlu olan şeydir ve siz daima, sizinle ilişkisiz olduğunu düşündüğünüz bir şeyi... gezegeninizde meydana gelen realiteyi değiştirmeye muktedirdiniz. Bu gerçeği anlamaya başladığınızda, Gaia’nın SİZE karşılık verdiğini de anlayacaksınız!

Böylece, bunlar bilincin işleyişleridir. İnsan genomunun geliştirilmesi ve hiçbir şey yapmaz görünen % 90’ın açığa çıkarılması bizim o % 90’ın gerçekte ne yaptığından söz edebilmemizi sağladı. Zamanın bir noktasında bu bilgi de bilime mantıklı gelecektir. İpucu: Bilimciler, o % 90’a odaklanıp, onu şifrelemeyici engramlar (bellek izleri) olarak incelemeye başladıklarında, DNA’nın en büyük bölümünün, gerçekte, İnsan bedeninin biyolojisini sürdüren motor olan % 3’ün işaret değiştiricileri olduğunu görmeye başlayacaklardır.



İnsan Bedeninin Zayıflığının Gizemi

Siz Dünya gezegeninde DNA evrimsel merdiveninin en üst basamağında bulunuyorsunuz, ama zayıf olan... onun olmasını bekleyebileceğinizden çok daha zayıf olan bir sisteme sahipsiniz.

Hücresel yapınız ilk başta size verilmiş olanı temsil etmez. Tekâmül etmek yerine, DNA’nızın kuantum bölümü İnsan bilincine (realitenizin yöneticisine) karşılık olarak gelişmiştir. Gerçek şu ki, sizin bağışıklık sisteminiz çok iyi çalışmaz! Bu dünyadaki birçok büyük hastalık ve virüs hemen ona bulaşır. Bunu fark ettiniz mi? Siz basit bir nezleyi bile durduramazsınız.

Siz, burada bir sorun var, diyebilirsiniz ve de vardır! Çünkü DNA’nızın kuantum olması gereken % 90’ı sadece % 30 randımanlıdır (aktiftir). Kansere yakalanabileceğinizi ve bedeninizin size bunu asla söylemeyeceğini bilmek size nasıl bir his veriyor? Bedeninizin ne durumda olduğunu öğrenmek için bir tıp uzmanına gidip teknik bir test yaptırmanız gerekir! Bu ne tür bir sistemdir? İnsanın yapısında var olan o kendine-tanıkoyma yeteneği iyi çalışmaz. Kanser, İnsan bedeninin modern besinlerle uyuşmazlığının, onlarla başa çıkamamasının sonucudur. Bu sonuç, bedenin çalışması gereken biçimle (hücrelerin, bedenin aldığı besinin kimyasıyla dengelenecek bir tarzda dengeli bölünmesiyle) uyuşmayan işaretler yaratır. Böylece, beden anormal bir büyüme üretir... en sonunda tüm organizmayı yiyip bitiren tümörleri.

Kanser bir virüs değildir ve bulaşıcı değildir. O bir dengesizliktir... modern topluma karşı bir alerjidir. Bedenin bağışıklık sistemi bu sürece hiç katılmaz; çünkü kanser, bedenin savunma sistemine, her zaman yaptıkları şeyi yapan normal hücreler olarak görünür. Onlar normal değildir, kanserlidir, ama hücresel yapının içinde saklanmayı “öğrenmişler”dir. Kuantum bir bilinç, bedeni dengesizliğe karşı uyaran bir “biliş” sistemi yaratır. Sonuç, sizin bir sorunun bulunduğunu hemen bilmenizdir, ama bu sistem tasarlandığı gibi çalışmadığından, bunu bilemezsiniz.

Davranması gerektiği gibi davranan kuantum DNA’nın başka bir niteliği, çok uzun bir ömür yaratmasıdır. Beden yaşlanmak istemez! Yaşamak ister! Bu, temel hayatta-kalma içgüdüsüdür. Bu kuantum güçlendirme olmadan, bedenin hücresel saati sadece günleri sayar ve ayın döngüsüne uyar. O bundan daha iyisini bilmez. O, tasarlandığı gibi çalışmamaktadır.

Kadim halkların bazıları sizinkinden iki, üç kat daha uzun ömürler sürdüler. Bu onların nerede bulunduklarına ve kuantumluğun ne kadarını yitirmiş olduklarına bağlıydı. Şunu bilin: Bu dünyada geliştirilecek olan en başarılı yaşam uzatma süreçleri daima ortak bir şeye sahip olacaktır... daha çok- boyutlu bir hale geri dönmesi için DNA’ya verilen bilginin artmış olmasına. Siz ona “DNA’yı aktifleştirmek” diyorsunuz.

Kuantum bir bilinç, “her şeyle bir olan” ve hücrelerin azıp uygunsuz büyümenin sağlığı tehdit ettiğini kesinlikle bilecek olan bir bilinçtir. Ama bağışıklık sisteminiz sizi bu durumla ilgili olarak uyarmayacaktır. Bir şey kopmuştur, ama siz bu realitede yetiştiğinizden, benim söylediğim şeyin mantığı gözünüzden kaçıyor. Eğer siz tepetaklak durarak yeterince zaman geçirseniz, çok geçmeden bedeniniz yürümeye ya da yürüme fikrine karşı çıkacaktır. En sonunda herkes, yürümeyi unutmuş olarak, baş aşağı asılı kalır ve açlık çeker. Yürümek sadece üstatların yapabildikleri bir şey olur ya da bu düşünce gelişir. Dolayısıyla, hiç kimse yürümez. Bu, İnsan realitesinin zaman içinde gelişme biçimidir ve bu yeni enerjide bizim her gün meydan okuduğumuz şeydir.

Omuriliğinizdeki sinirler koptuğunda, o bölgeye hücum edip sinirlerin tekrar birleşmesini engelleyen bir kimya vardır. Bunu biliyor muydunuz? Bilim bu süreci bilir. O sizin istediğiniz şeyin tam zıddıdır ve bir bedenin nasıl çalışması gerektiğiyle ilgili mantığa aykırı görünür. Bir şey kopmuştur.

Bir denizyıldızı kopan bir kolunun yerine yenisini çıkarabilir, ama siz bunu yapamazsınız. Evrimsel merdivenin en üst basamağında olarak bu size nasıl bir his veriyor? Tüm bunların nedeni, genleri yaratan “kaydedilmiş-plân”ın tasarlandığı gibi işlev yapmamasıdır.

Ama eskiden yapardı...



Başlangıç... Kuantumluğunuzun yaratılışı... İçinizdeki Yaratıcı

Yüz bin yıl önce, bu dünyada on yedi İnsan türü gelişiyordu. Tıpkı bazı hayvanların ve memelilerin doğal çeşitliliği gibi, İnsan türünün varlığını sürdürmesi için Gaia bu konuda da doğal çeşitlilik sağlamıştı. Tıpkı düzinelerce maymun türü olduğu, bu dünyadaki birçok hayvanda muazzam bir çeşitlilik olduğu gibi, bir İnsan çeşitliliği de gelişiyordu. Ama bugün sadece bir İnsan türü vardır. Evet, farklı renkler ve yüz hatlarının çeşitliliği vardır, ama tek bir İnsan türü vardır. İnsanlarda doğada bulduğunuz türde tipik farklılıklar yoktur. Kuyruklu ve kuyruksuz İnsan türleri yoktur. Bir kıtada çok küçük, kıllı İnsanlar; diğer kıtada çok uzun, benekli İnsanlar yoktur. Bu süreçte önemli bir şey meydana gelmiştir.

Eğer yüz bin yıl önceye dönerseniz, orada bilimin son on yılda keşfedip belgelediği bu anomaliyi görebilirsiniz. Evet, bilimciler de aynı şeyi görmektedirler. Tüm biyolojik evrimsel kuvvetlerle ilgili olarak beklentiye-aykırı bir biçimde, tek bir İnsan türü yaratacak bir şey vuku bulmuştur ve bu yüz bin yıl önce meydana gelmiştir.

Evet, yüz bin yıl önce çok güzel bir şey vuku buldu! Bir şey İlahî plân doğrultusunda gerçekleşti ve siz bu gezegeni yaratırken, benimle birlikte onu bekliyordunuz, sevgili varlıklar. Siz, gezegenin soğuyuşunu benimle birlikte izlerken, bunun vuku bulacağını biliyordunuz. İlahî bir plân gelişiyordu.

Sizin galaksinizde, Samanyolu’nda, Yedi Kız Kardeş denen bir yıldız kümesi vardır. Bu küme yedi yıldızdan oluşmaktadır, bu yıldızlardan birinin çevresinde bir gezegen sistemi vardır. Siz bu gezegen sisteminden, bu güneş sisteminden gelenleri Pleiadesliler olarak adlandırmıştınız. Bunlar, yüz bin yıl önce Dünya’yı ziyaret etmiş olan varlıklardır ve onların buraya ulaşmaları çok uzun bir zaman almamıştır.

Bu İnsanımsı (insan özelliklerine sahip olan) ırk, tıpkı sizin gibi yarı-kuantumdur. Yani, onların bilincinde 3B ile kuantumun bir karışımı vardır. Kuantum bir halde zaman, yer ve mesafe diye bir şey yoktur. Onlar buraya gelmeyi istemiş ve neredeyse anında burada belirmişlerdir. Bu, spiritüel olan ileri bir ırktır ve spiritüel olarak mezun olmuş bir yapıdadır. Bu size bir anlam ifade etmeyecektir, çünkü bu sizin spiritüel (dinî) sisteminizin dışındadır. Öyleyse sadece, onların spiritualitesinin olgun, güzel ve tümüyle uygun olduğunu söyleyelim. Onlar buraya tam zamanında, İlahî plân doğrultusunda ve amaçlı olarak geldiler.

Onlar, Dünya’da gelişmekte olan on yedi İnsan türünden birine kuantum, tanrısal DNA tohumlarını ekmek için geldiler. Burada bu sürecin gerektirdiği kadar kaldılar. Bu süreç en az elli bin yıl aldı ve yavaş yavaş diğer İnsan türleri yok olarak geriye tek bir tür kaldı: Yaratıcı’nın tohumlarına sahip olan tür. Bugün var olan tür.

Bu, Ruh tarafından size güzel bir biçimde, amaçlı olarak verilmiş olan, asıl ve İlahî yaratılış öyküsüdür. O meshedilmiş bir zamandı ve siz -Lemurya’nın ortaya çıkışından çok uzun zaman önce- bu potansiyel senaryoya baktığınızda, onun iyi olduğunu anlamıştınız. Bunu sezgisel olarak hissetmiş ve anlamıştınız, çünkü başka bir yıldız sisteminden gelip insanlığa bu büyük armağanı veren bu varlıklarla aranızda sıkı bir bağ vardır.

Pleiadesli kardeşleriniz size benzerler. Onların derileri kertenkele derisine benzemez; onların garip kolları ve bacakları, komik gözleri ya da büyük kafaları yoktur. Onların gizli bir amaçları yoktur ve onlar İnsanların düşüncelerini kontrol etmezler. Sizden çok daha uzun boyludurlar, ama size benzerler! Onlar, kendilerini göstermelerinin uygun ve doğru olacağı gün geldiğinde, bunu yapacaklar. Bu sizin ömrünüz içinde olmayacak, çünkü onlar bunu yapmak için bu gezegende belirli bir titreşimin ortaya çıkmasını bekliyorlar. Ama sizinle karşılaşmak için geldiklerinde, uzay araçlarından çıktıklarında, tıpkı size benzediklerini göreceksiniz! O zaman benim burada söylediğim şeyin doğru olduğunu bileceksiniz. Onlar şimdi bu mesajın verilişini izliyor ve onu duyması gerekenlere aktarmanın uygunluğundan ötürü gülümsüyorlar.

Bakın, burada hiçbir komplo yoktur. Hiç kimse Dünya’ya ya da insanlığa sizin plânlamadığınız bir şey yapmamıştır. Burada hiçbir gizli kontrol yoktur ve hiçbir şey saklanmamaktadır. İlahî plân doğrultusunda ve amaçlı olarak, Ruh onları buraya gelip size bu armağanı vermeye davet etmiştir. Tek özgür seçim gezegeni olgusu Pleiades sisteminden bu güneş sistemine ve Dünya’ya geçmiştir. Biyolojik varlıklar yavaş yavaş kuantum DNA’larını kazanmış ve spiritüel olarak doğmuşlardır. Tanrı hiçbir şeyi hızlı yapmaz, bunu fark ettiniz mi? Tanrı yavaştır ve Yerküre sabırlıdır. Ama İnsanlar “yavaş” kavramından rahatsız olurlar. Onlar spiritüel şeylerin çabucak gerçekleşmesini isterler ve dinî mitoloji bunu gösterir.

Bu bilgiyi şu anda dinleyenler ve okuyanlar ona inanmak zorunda değildirler. Bu bilgi, sizin ışığınızı Dünya’ya yaymanız bakımından kritik bir öneme sahip değildir. Eğer bu bilgi sizin ruhunuza doğru gelmezse, o zaman onun yanından geçip gidin. Ama her nasılsa içinizde Tanrı’nın bulunduğunu anlayın. Belki sizin için bunun nasıl olduğunu bilmek gerekli değildir, ama DNA’nızda Yaratıcı’nın iş başında olduğunu hissedin.

Bu bilgi, sadece, onu büyük tablonun bir parçası olarak görmeniz için verilmiştir. Ama sizin tohum biyolojiniz onlardan gelmiştir ve ben az önce size gerçeği söyledim.

Tanrı’nın bu dünyaya çabucak geldiğini ve birkaç gün içinde spiritüel (dinî) sistemin tümünü sunduğunu söyleyen mitolojiye bağlı kalmak isteyenler yine de olacaktır. Onlar, uzaylı varlıkların Dünya’ya gelişlerinin öyküsünün Tanrı ile ya da İnsanın spiritüel doğasıyla bir ilgisinin olduğunu düşünmek istemezler. Bu onlar için saçmadır! Partnerimin dediği gibi, “Onlar konuşan yılan öyküsünden hoşlanırlar.” O halde, onların sahip olmaları gereken şey odur, çünkü gizli tarih bir İnsanın inancını onun elinden alan bir şey olmamalıdır.



Lemurya

Yavaş yavaş, bu dünya üzerinde ilk büyük uygarlık ortaya çıkmış ve ona Lemurya denmişti. O sizin düşündüğünüz biçimde “ileri” bir uygarlık değildi. Ancak, Lemuryalılar çok önemli bir şeye sahiptiler. Onların çok-boyutlu DNA’ları, bugün sizinkinin olduğu gibi % 30 değil, % 90 aktifti. Onların DNA’larının tüm kuantumluğu aktifti, çünkü Pleiadesliler’in onlara aktardıkları şey buydu. Lemurya, bu dünyadaki en eski ve hiç savaş görmemiş olan en uzun ömürlü uygarlıktı.

Lemurya uygarlığı, en sonunda okyanus yükseldiği için dağılmıştı. Lemuryalılar deniz yoluyla dünyanın birçok bölgesine dağıldılar. Bazıları uzak kıtalara ulaştılar ve bugün biliminiz onları, başka bir yerden oralara gelmiş olarak değil, oralarda ortaya çıkmış insanlar olarak görür.

Lemuryalılar bu dünyadaki ilk İnsan toplumuydular ve Pleiadesliler’in ilk indikleri yerde, (tabanından tepesine kadar ölçüldüğünde) Dünya’nın en yüksek dağının üzerinde, halen Hawaii’nin en büyük adası olan ve Lemurya “kanoları”nın gömülü olduğu yerde yaşıyorlardı. Hawaii yerlilerinin büyükleri (spiritüel liderleri) bugün, bunun Hawaiililer’in kökeni olduğunu, Pleiadesliler’in oraya gelmiş olduklarını, insanlığın böyle başladığını anlatırlar. Pleiadesliler başka bölgelere de gitmişlerdi, ama oralardaki hiçbir toplum Lemurya’nın büyüklüğüne ulaşamamıştır.

Lemuryalılar yaşamın kuantum bir anlayışına sahiptiler ve DNA’larında güneş sisteminin tüm bilgisi vardı. % 90 randımanla çalışan çok-boyutlu bir DNA, evrenle bir olan bir bilinç yaratır. Bu dünyadaki en kadim spiritüel inançlarınızdan biri sizden her şeyle bir olmanızı ister. Bu bir rastlantı değildir. Az sonra buna değineceğim.

Lemurya’nın kalıntıları uzun bir zaman önce suyla kaplanarak yok olmuştur. Siz onun kanıtını bulamayacaksınız, çünkü doğa onu tamamen gömmüştür ve o şimdi sadece, bir zamanlar Lemurya’nın bir parçasını oluşturan ve suyla kaplanmamış olan yerlerde hissedilebilir. Eğer siz oraya saf niyetle gidecek olursanız, atalarınızın ruhu size, “Yuvaya hoş geldin” diyecektir.

Bu arada size bir tavsiyede bulunmak istiyorum: Atlantis’e çok fazla dikkat vermeyin. Atlantis çok daha sonra ortaya çıkmıştı ve aslında üç Atlantis vardı ve orada ne bulunduğu ve neyin vuku bulduğu konusunda çok kafa karışıklığı vardır. Siz hangi Atlantis hakkında konuşmak istiyorsunuz? Atlantis, metafizikle ve ezoterik öğretilerle ilgilenenlerin ona atfettikleri rolü oynamamıştı. Atlantis önemliydi, ama üç Atlantis’ten biri hiç de kadim değildi! O yakın geçmişte, Yunan Adaları’nın açıklarında yer almıştı ve bugünkü Yunan tarihinde bile ondan söz edilir. İnsanlar, hızla yok olmuş uygarlıklara karşı dramatik bir ilgi duyarlar. Bu daha fazla mitoloji yaratır, Atlantis’in en ileri uygarlıklardan biri olduğu fikrini yaratır. O öyle değildi. Lemurya öyleydi, ama sadece bilinçte ileriydi.

Lemurya ileri bir teknik toplum değildi, çünkü o hiçbir teknik yeteneğe sahip değildi. Ancak, onlar manyetik alanlar vasıtasıyla şifa vermeyi biliyorlardı. Bu bilgi onların DNA’larındaydı. Bu sezgisel bir bilgiydi; çok-boyutlu DNA üstün bir sezgisel bilgi üretir. Evrenle bir olarak, onlar DNA’yla ilgili her şeyi biliyorlardı. DNA’nın şeklini bile biliyorlardı... bir mikroskop kullanmadan. Bu, kuantum DNA’nın yaptığı bir şeydir.



Kadim Halklar Biliyorlardı!



Lemuryalılar, Pleiadesliler sayesinde taşıdıkları çok-boyutlu DNA’dan ötürü çok şey biliyorlardı. Güneş sistemi ve galaksi hakkında genel olarak her şeyi biliyorlardı. Yıldızlara bakıp, orada neyin bulunduğunu anlıyorlardı. Bu, görünüşte ileri bir toplum yaratmıştı, ama onlar bugün sizin sahip olduğunuz gibi bir teknik ilerlemeye sahip değildiler.

Lemurya uygarlığı yok olduktan binlerce yıl sonra bile kadim halkların bu bilgiye hâlâ sahip olduklarını gösteren birçok kanıt vardır. İnsanlık tarihinin bugünkü modern versiyonu otuz bin yıl sürmüş ileri Lemurya uygarlığına hiç yer vermez. Siz on bin yıl önce modern İnsanların var olduklarını bile zor görürsünüz. Bu, yeni keşiflerle ve zamanla değişecektir.

Ancak, sizin gördüğünüz şey, dört ila beş bin yıl gibi nispeten kısa bir zaman önce, kadim halkların yıldızların bilgisine hâlâ -sizin fark ettiğinizden çok daha fazla- sahip olduklarıdır. Dünyanın kadim uygarlıklarının çoğu, yaklaşmakta olan 2012 Galaktik Hizalanma’sını biliyordu. Biz, bu Galaktik Hizalanma’nın çoktan başladığını söylemiştik. Siz onu 2012 olarak görüyorsunuz, biz ise onu 1998 olarak görüyoruz. Modern bilgisayarlarla ve teleskoplarla hesapladığınızda, 2012’nin sizin teknolojinizden yoksun olan kadim halkların yaptıkları kaba bir tahmin olduğunu görürsünüz. O zaman, şu anda Galaktik Hizalanma’nın enerjisi içinde bulunduğunuzu anlarsınız.

Bu hizalanma yirmi altı bin yıllık bir döngü sonucunda meydana gelir ve kadim halklar bunu biliyorlardı! Bu nasıl mümkün olabilir diye sorabilirsiniz. Çünkü sadece birkaç yüzyıl önceye baktığınızda, “modern bilim”in tüm bu bilgiyi tamamen yitirmiş olduğunu görürsünüz! O zamanki bilime göre Dünya düzdü, Güneş Dünya’nın çevresinde dönüyordu ve bedenin işleyişiyle ilgili tüm sezgisel bilgi tamamen kaybolmuştu.

Kadim halkların teleskopları ve bilgisayarları yoktu, ama onlar Lemurya’dan miras kalan ve çok-boyutlu bir biçimde çalışan DNA’ya sahiptiler. Onlar biliyorlardı. Güneş sistemi, ekinokslar (gün-tün eşitlikleri), güneş ve ay tutulmaları ve gezegensel devinim hakkında bilgiye sahiptiler. Hatta, galaksi denen daha büyük bir yıldız grubunun içinde bulunduklarını bile biliyorlardı. Öyleyse size soruyorum, ne oldu? Biz aşikâr olan bir şeyi açıklıyor, sizin yakın bir zaman önce çok belirgin bir biçimde geriye doğru kaydığınızı söylüyoruz.

Biz bu şekilde konuştuğumuzda, insanlıktan başka bir kuvvetin “sizin bilginizi yok etmek”ten ve sizi yaralı bırakmaktan sorumlu olduğuna inanmak isteyen birileri hep çıkar. Bu, Dünya’nın titreşimini İnsanların kontrol ettiklerini yadsımaktır. Ruh, özgür seçime saygı gösterir ve sizin burada bulunmanızın tüm amacı, İnsanların ne yaptıklarına bağlı olarak bu gezegenin nereye gideceğini incelemektir. Lemurya’nın dağılması ve İnsan toplumunun küçük parçalara ayrılması kolektif bir bilinci yitirmek için birçok yol yarattı. Toplumlar kuantum bir topluluğa sahip oldukları sürece, bir anlayış birliği vardı. Onlar bölünüp dağıldıklarında, yavaş yavaş, zamanla, yüzyıllardır kabul edilen en sezgisel bilgi yok olup gitti. Eğer bunun doğruluğundan kuşku duyuyorsanız, o halde, “modern astronominin size ancak son yıllarda sunduğu bilgiyi kadim halkların bilmelerini nasıl açıklıyorsunuz?

Bu, % 90 düzeyde aktif olan DNA’nın yavaş yavaş % 30 aktifliğe düştüğü bir süreçtir. Gerçekten, bugün sizin sahip olduğunuz budur. Siz gerçekten yeni baştan başladınız. Kuantum sezgisel bilgiyi, o sezgiyi, tohumunuzun nereden geldiğinin ve bedenin nasıl çalıştığının mutlak anlayışını kaybettiniz ve Pleiades deneyimi yok oldu... Kayboldu.

İnsanlar temel astronomiyi unuttular ve Yerküre’nin bir küre olduğunu bile düşünemediler. Evrenin ve İnsan DNA’sının işleyişiyle ilgili tüm o harika sezgi yok oldu. Sadece bilgelik koruyucuları onu korudular. Şimdi sizi bekleyen bir değişim var ve siz kendinizi bugün bulunduğunuz yerden yukarı doğru yavaş yavaş çekiyorsunuz. Şimdi, bugün neyin farklı olduğunu açıklayacağım ve onunla birlikte bu mesaj tamamlanmış olacak.



Büyük Değişim

DNA’nın soyu ve tarihi, melekler âleminin katılımıyla ve kutsal bir amaçla meshedilmiş olarak, uygun ve değerli bir yaratımla başladı. Özgür seçimle İnsanlar daha düşük bir bilinç halini kabul ettiklerinde, DNA’nın etkinliği de azaldı. Mitoloji “insanlığın düşüşü”nün dramatik öyküleriyle doludur, ama bu sürece hiçbir şeytanî unsur karışmamıştı; bu sadece, insanlık içindeki özgür seçim süreciydi.

Siz şu anda bir değişimin içinde bulunuyorsunuz. Yeni Çağ dediğiniz bir çağda bulunuyorsunuz, ama o yeni değildir. O, kadim bilginin ve Lemurya’nın yollarının bir hatırlanışıdır. O, dolayısıyla, Lemuryan bir hale geri dönüştür ve bunun zamanı gelmiştir. Bu sizin yeni enerji dediğiniz şeydir ve şimdi bu dünyada yavaş ve amaçlı bir bilinç yükselişini başlatacak armağanlar sağlayan bir değişim vardır. Ama bu değişim kendi DNA’nızın içinde başlamalıdır.

Sevgili varlıklar, bu sizin burada bulunma nedeninizin dönüm noktasıdır. DNA’nız, o çok-boyutlu kutsal parçanız sizin saf niyetinizle güçlendirilmeye, aktifleşmeye hazır olarak beklemektedir. Kryon’un manyetik hizmetinin tüm amacı, bu gezegene -manyetik ağın değişip sizin DNA’nız ile iletişim kurabileceği bir biçimde- hizmet etmekti. Bu yeni iletişim, 1987’ deki Uyumlu Birleşme’nin ve Galaktik Hizalanma’nın yaratmakta olduğu yeni bir Gaia enerjisine girişin bir sonucudur. Bu, sizin hak ettiğiniz bir hale... bir Lemuryan farkındalık haline, savaşın bir seçenek olmadığı ve sağlığın sezgisel olduğu bir hale geri dönüş potansiyellerini sunar. Mayalar bunu kehanet etmişlerdir! Bu, Gaia’nın görmüş olduğu en yüksek titreşimdir ve siz onun yukarı-rampası içinde bulunuyorsunuz. Bu, Mayalar’ın 2012 bilgisiydi, ama bu birçok kişi tarafından bu şekilde öğretilmemiştir.

İnsan bilincini o titreşime uygun hale getirdiğinizde, DNA’nızın randımanı (aktiflik düzeyi) artmaya başlayacaktır. DNA’mz tekrar çok-boyutlu olmaya başlayacaktır. Bunu birçok biçimde görmeye başlayacaksınız. İnsanların tekâmül etmekte olduklarını gösteren işaretleri arayın. Bu tekâmül süreci İndigo Çocuklar ile başlamaktadır. Bu yeni bilinçli çocuklar çok farklıdırlar. Bu tümüyle, sizin ne kadar lineer olduğunuza karşıt olarak, onların kuantum DNA’nın ne kadar çoğunu kullandıklarıyla ilgilidir! Kuantum ile lineer arasındaki çatışma daha yeni başlamıştır! Eğer şimdi yeni çocuklarla sorunlar yaşadığınızı düşünüyorsanız, onların bu dünyaya getirecekleri çocukları bekleyin hele! insanlar değişmektedirler.

Bu “Yeni Çağ”da, yavaş yavaş, bugün için tasarlanmış olan bir ilk (orijinal) enerjiyi geri getiriyorsunuz. Artık sizin, Pleiadesliler’in size vermiş oldukları o spiritüel hale, o kuantum hale geri dönmenizin zamanıdır ve o şimdi başlamaktadır.

Şu anda, bu dünyada eski ile yeni enerji arasındaki bir savaştasınız ve yeni enerji kazanmaktadır. Eski enerjinin bir süre daha sizinle birlikte olacağını düşünerek yanılmayın. O, sizin sorunlar olarak gördüğünüz, ama aslında bir “kuantum temizlik” olan meseleler yaratmaya devam etmektedir. Siz ekonominizi temizlediğinizde, ki bu henüz bitmedi, var olmanın, yapılandırmanın yeni bir paradigmasının yollarını göreceksiniz, ama bu bir zaman alacaktır. Onun ne yapacağından korkmayın; çünkü o, tıpkı sizin beklediğiniz gibi, Dünya üzerindeki en güçlü ve dürüstlükle dolu bir paradigma olarak ortaya çıkacaktır. O, yeni bir çağ için mantıklı olan yeni bir paradigma olacaktır. Buna güvenin ve İndigo Yetişkinler onu tasarlamanıza yardım edeceklerdir. Yeni kavramlar var olan düşüncenin üzerine çıkacak ve bu dünya üzerindeki yaşam biçiminde bir devrim yaratacaktır.

Tüm bunlar, İnsanın DNA’nızda görebileceğiniz bilinç tekâmülünün bir parçasıdır. “Kryon, bir bilimci bunu bir mikroskop altına koyarak görebilecek mi?” Hayır. Size her ne söylenmiş olursa olsun, onlar DNA’da bir değişim görmeyecekler. Mevcut mikroskoplar 3B’dir. Bu yüzden, bilimcilere şunu söyleyeceğim: Siz kuantum mercekler geliştirdiğinizde bu değişimi göreceksiniz, çünkü o zaman DNA’nın % 90’ındaki, rastgele görünen o bölümdeki kimyayı göreceksiniz. O, kuantumluğun etkisi altında parlayacak ve siz benim doğruyu söylediğimi anlayacaksınız. Sonra o sizin yaptığınız aktifleştirmelerle renk değiştirecek ve siz onu görebilecek ve takip edebileceksiniz. Ama şu anda kuantum merceklere sahip değilsiniz. Evrenin bu dünya üzerinde var olan kuantumluğunu ölçecek hiçbir aygıt yoktur, ama siz onu icat etmeye yaklaşıyorsunuz. Ve bunu yaptığınızda, ilk keşif kendi biyolojiniz içinde görülebilir. İşte bir başka ipucu: Dolaşık bir haldeki şeyleri incelemeye devam edin; çünkü bu, 3B teknolojisiyle değiştirebileceğiniz gerçek kuantum halin başlangıcıdır.

Bunlar bugün size sunmak istediğimiz şeylerdir. Bunları size neden sunuyoruz? Bunu neden umursuyoruz? Çünkü siz bizim ailemizsiniz ve büyük bir sırrı keşfetmeye başlıyorsunuz: Ruhlarınızın evrene bağlı olduklarını ve Yüksek Benliklerinizin meleksi ve ebedi olduklarını keşfetmeye başlıyorsunuz. İnsanlık, tam bir daire çizerek, başa dönmeye başlıyor. Çok yavaş yavaş ve sonraki üç enkarnasyon boyunca, gerçekten yeni bir dünya yaratabilirsiniz. Bunlar, yirmi yıl önce size sözünü ettiğimiz potansiyellerdir.

Sen bunu kaçıramazdın, sevgili İnsan. Sen bu yüzden bu sözleri okuyorsun. Sen Dünya üzerindeki barış için çözümün bir parçasısın. Ben seni tanıyorum. Bu sözleri okuyanların ve dinleyenlerin bir kısmı önümüzdeki yıllarda gelip beni görecek. Onlar sizin için yeni olmayan bir geçiş yapacaklar. Bu, uygun ve güzel olan bir yaşam geçişidir. Yaşlı bir ruh olarak, bu sizin sayamayacağınız kadar çok kez yaptığınız bir geçiştir. Ve siz ondan sonra bu dünyaya geri dönecek ve sonra tekrar geri döneceksiniz, çünkü bu değişimi kaçırmak istemeyeceksiniz! Siz bu gezegende çalışarak binlerce yıl geçirdiniz ve bunu kaçırmayacaksınız.

Bu, sizin istemiş, beklemiş ve gerçekleşmesi için dua etmiş olduğunuz değişimdir. Bu salondaki birçok kişi normal yaşamını sonuna dek yaşayıp bu geçişi yapacak, ama bu yaşamında sahip olduğundan daha yüksek düzeyde bir DNA randımanıyla, aktifliğiyle buraya geri dönecektir. Şunu tekrar edelim: Eğer İnsan tekâmülünü görmek istiyorsanız, İndigo Çocukları izleyin. Çünkü onlar gelişip şimdikinden daha da zorlayıcı bir gruba dönüşecekler! Ve bazılarınız buraya ONLAR olarak geri döneceksiniz. (Gülümseme)

Eğer bu bilgi doğru olmasaydı, onu aktarmazdım. Bugünkü celsenin berraklığını görün. Onun tüm gerçeğini içsel olarak duyumsayın. Çok sevildiğinizin farkına varın. Bizim burada olmamızın nedeni budur.

Ayaklarınızı yıkarken sevinç göz yaşlarımızla doldurduğumuz kapları mecazi olarak topluyoruz. Bu salonda bulunanları, Ruh'un bu enerjisini sürdürmeye davet ediyoruz. Siz ayağa kalkıp buradan ayrılmadan önce, sizinle kısa bir süre oturmamıza izin verin. Bugün Ruh’un, kardeşleriyle buluşmak, ayaklarınızı saygıyla yıkamak, bir saat boyunca sizinle birlikte olmak ve sizi sevmek için gerçekten burada bulunduğunu bilin.

Ve şimdi bizim sırrımızı biliyorsunuz. Bu toplantı sırf bizim sizinle birlikte olabilmemiz için düzenlenmişti ve bunu yaptık.

Ve de öyledir.

Kryon





15 - BÜYÜK BİLİMSEL EĞİLİM


Celse Yeri: Gaithersburg, Maryland Kasım 2009





Gaithersburg, Maryland - Kasım 2009



Merhaba, sevgili varlıklar, ben Manyetik Hizmet’ten Kryon. Bir insandan, perdenin öbür tarafından mesaj aktaran bir varlığa geçiş hızla meydana gelmektedir, değil mi? Belki bu, burada neyin vuku bulmakta olduğu konusunda yargılı olanlar için biraz fazla hızlıdır. Ama partnerimin size söylememiş olduğu şey, gerçek bir geçişin olmadığıdır, çünkü ben daima onunla birlikte “yüzeyin altındayım.” Benim enerjime bu şekilde sahip olmak, sevgi mesajlarında onun konuşması ile benim konuşmam arasında gidip gelebilmek onun seçimidir. Böylece size diyoruz ki sevgili insanlar, hepiniz, sizin konuşmanız ile Yüksek Benliğinizin konuşması arasında çok az geçişin olduğu ya da hiç olmadığı bir yere erişebilirsiniz.

Bugün sözünü etmek istediğim şeyi tanımlamak zordur. Çünkü bugün boyutsallığın algısından -daha önce hiç söz etmediğim biçimde- söz edeceğim. Size onun mekaniklerinin bazılarını sunmak ve onun nasıl çalıştığından biraz söz etmek, ayrıca “bilinmeyen veya tahmin edilmeyen etkenin yaratılışından,” yani, beklemediğiniz ya da inanmadığınız o şeylerden biraz söz etmek istiyorum. Bu konuya bir örnekle başlamak zorundayım.

Size Henry ile Mary’yi tanıtayım, onlar bir kâğıdın üzerindeki çizgi karakterlerdir. İki boyutludurlar. Elbette, zekidirler, çünkü bu bir meseldir. Yaşamları karmaşık değildir ve onlar basit çizgi figürlerdir. Her şeyi anlarlar. Sevgiye bile sahiptirler. Yaşamlarının iki boyutluluğu onların bildikleri tüm şeydir ve ondan hoşnutturlar. Üzerinde bulundukları kâğıdın parametrelerini bilirler ve onlardan hoşnutturlar. Onların sahip olageldikleri tüm şey odur. Onlar neyi yapabildiklerini ve neyi yapamadıklarını bilirler. Henry ile Mary kendi realitelerinden hoşnutturlar.

Sonra, özgür düşünen, biraz farklı çizilmiş olan bir figür ortaya çıkar. Bu garip karakter, her ikisine de üçüncü bir boyutun potansiyelinden, “yukarı ve aşağı” fikrinden söz etmeye başlar. Onların halen hoşlandıkları 2B yerine, 3B’den söz eder. Bu, onların asla görmemiş oldukları, paylaştıklarını hissetmedikleri ve gerçekten anlayamadıkları bir realitenin kavramının başlangıcıdır.

Şimdi Henry ile Mary’nin bu bilgiyle ne yaptıklarına bir bakalım. Birincisi, onlar onu kavramazlar. Bu onlar için biraz yüksek bir kavramdır. İkincisi, bu onların realitesinin dışındadır, bu yüzden de onların ilgisini pek fazla çekmez. Onlar onu kullanmak zorunda değildirler, böylece onlara göre bu bir varsayımdır; bu yüzden onun gerçekten önemli olduğuna ya da var olduğuna inanmazlar. O, bilimin bir fantezisi haline gelir; sonuçta bir kâğıdın üzerindeki 2B çizgiler olan Henry ve Mary ile asla ilgisi olmayacak bir şey haline gelir.

Bu kitabı okuyanlar arasında da buna benzer birçok kişi vardır. Kendi realitenizin dışındaki hiçbir şey sizi ilgilendirmez. Bunu kendi seçiminizle değil, daima var olan paradigmanın, 3B’de bulunan ve tüm hayatınız boyunca yaşadığınız bir paradigmanın bir parçası olduğunuz için yaparsınız. O, onun ötesinde düşünmenin zor olduğu bir realitedir ve birçok kişi onu incelemeyi gerçekten pek umursamayabilir. Sonuçta, onların içinde bulundukları realitede ne sakınca vardır ki? O işleyen bir realitedir.

Üzerinizde bulunan yeni değişim bir çok-boyutluluk değişimidir. O, İnsanların, çevrelerinde bulunan, onlara görünmeyen, ama çok gerçek olan şeyleri daha çok anlamalarını gerektirecektir. İnsanlar, 3B düşünüşü içinde her şeyin görülebilir ve anlaşılabilir olmadığı, aslında kendi dünyalarının parçası olan çok daha fazla şeyin bulunduğu, ama onu kavramak için alışık olduklarının ötesinde bir mantığın gerekli olduğu anlayışına ve inancına erişmelidirler.

Bize ayrılan zamanda bu incelemeye başlamamın en iyi yolu sizi bir yolculuğa çıkarmak ve bazı bilgiler vermektir. Bu mesajda, bilimi sevenlere ilginç gelecek bazı şeyler de olacaktır. Bilimsel konulardan hoşlanmayanlara bu o kadar ilginç gelmeyebilir, ama onlar da sunacağım benzetmeyi ve dersi anlayabilirler.

Sizi gerçek bir yere götürmek istiyorum. Şimdilik siz oraya ancak hayalinizde gidebilirsiniz, ama bu yer gerçektir. İlginç olan şey şu ki, her biriniz -Dünya’da değilken- sizi götüreceğim bu yerde bulunuyordunuz. Bu, siz hiç İnsan olmadan önceydi ve biz orada zaman geçirdik. O inanılmaz güzellikte bir yerdir. Manzaranın dünyevi-olmayan, semavî bir manzara olduğunu söyleyebiliriz. Ben sizi galaksinizin hemen dışına ve üstüne, galaksinin çizdiği sarmalı yukarıdan görebileceğiniz bir yere götürmek istiyorum. Hep birlikte oraya gidip bu görkemli manzarayı izleyeceğiz.

Bir İnsan olarak, siz uzayın sessizliğiyle adeta çarpılıyor, her bir yıldızın bir şarkı söylediğini duymuyor ve anlamıyorsunuz. Ben hepsini duyuyorum. Size göre sessizlik olan şey, bana göre bir senfonidir. Çünkü yıldızlardan yayılan ışığın titreşim hızları birleşerek bir koro, çok güzel bir titreşim rezonansı oluşturuyor. Evren bana şarkı söyler, çünkü ben kuantumum. Şimdi benimle birlikte galaksinize bakın. Onun güzel sarmalı, tüm yıldızlar hep birlikte, bir varlık gibi hareket etmekte... tüm galaksi, ışıklardan oluşan bir tabak gibi yavaş yavaş dönmektedir.

Ben bugün size bilim sunuyorum. Ancak geleceğinizde ortaya çıkacak ve bilinecek olan bir bilgi sunuyorum. Bir zaman gelecek, siz bu mesajı işaret ederek, “Kryon haklıymış” diyeceksiniz. Bilim bugün size söylediğim şeyi onayladığında, sizden tüm mesaja bakmanızı istiyorum. Çünkü o zaman, sizin Ruh ile, içinizdeki Yaratıcı ile ilişkinizden söz ederken de gerçeği söylediğimi bileceksiniz. O zaman, “Biri nasılsa, diğeri de öyledir” diyeceksiniz, “dolayısıyla, şimdi daha önce söylenmiş olan her şeyi dikkatle inceleyeceğim. ”



Galaksiye Bakmak



Biz galaksinizin üzerinde asılı durarak aşağıdaki güzel manzarayı izliyoruz. Yavaş yavaş, hep birlikte tek bir varlık olarak sarmal çizen galaksiye bakıyoruz; bu inanılmaz, semavî, sözcüklerin ötesinde muhteşem bir görüntü. Şimdi sizi galaksinin içine sokacak ve orada biliminiz için bir gizem olan neyin vuku bulduğunu açıklayacağım. Orada, dünyevi paradigmalara ve kurallara uymayan garip şeyler vardır. Onlar sizin fiziğinize uymaz.

Henry ile Mary’nin, kâğıt üzerindeki o çizgi figürlerin bilimcileri de vardır. Onların 2B fizik yasaları da vardır ve ihtiyaç duydukları tüm şey budur. Onlar kâğıdın üzerinde kaldıkları sürece bu yasalar iyi işler. Sizin dört fizik yasanız vardır, çünkü siz teknik olarak 4B’desiniz ve o yasalar iyi işler. O yasalar kendilerini tekrar tekrar kanıtlamıştır ve siz (3B dediğiniz) 4B’de kaldığınız sürece, onlar daima işleyecektir. İşte size ezoterik bir soru. Henry ile Mary denen bu çizgi figürlere bir bakın. Bu 2B karakterler için gerçekte kaç tane fizik yasası vardır? Onlar çok-boyutlu realiteyi kapsayacak kadar çok mudur, yoksa sadece 2B’yi tatmin etmeye yetecek kadar mıdır? Yanıt aşikârdır. Onu nasıl algılarsanız algılayın, fizik tamamdır. Henry ile Mary sadece 2B’nin farkındadır, ona inanmakta ve onu kullanmaktadırlar, ama tüm yasalar -keşfedilmeye hazır olarak- oradadır. Renkler, renk alıcıları olmayanlar tarafından görülürken de renklidirler. Sizin yıllarca siyah- beyaz televizyonlarınız vardı, ama herkes o görüntülerde renklerin bulunduğunu biliyordu, öyle değil mi?

Öyleyse siz üç-boyutsal yaratıklara şu soruyu sormalıyım: Eğer ben size sizin görmediğiniz bir boyutsallığı kapsayan altı fizik yasasının bulunduğunu söyleseydim, sizin için kaç fizik yasası bulunuyor olacaktı? Yanıt Henry ile Mary için olanla aynıdır. Siz sadece birkaç yasanın farkında olsanız ve onları kullanıyor olsanız bile, sizin bildiğinizden daha fazla fizik yasası vardır.

Anlıyor musunuz? Sahip olduğunuz dört yasa iyi işler. Onlarda bir yanlışlık yoktur, ama daha fazla yasa vardır ve işte bu yüzden, tüm bunları size göstermek ve astronomların da görebilecekleri bir şeyi sunmak için sizi buraya, galaksinin üzerine çıkardık. Bakın: Galaksinin dönüş biçiminde bir gariplik vardır. Bunu fark ettiniz mi?

Daha önce, bildiğiniz yasaların dışındaki iki yasayı size açıklamıştık ve bu onları tekrar açıklamak için uygun bir zaman değil. Ama siz boyutlar-arası bir âleme girdiğinizde, orada, mevcut fiziğinizin açıkladığından daha fazla bilgi içermesi gereken çok-boyutlu enerjileri görürsünüz. Sizin şimdi dört yasanız var. Eğer isterseniz, onları Newton, Öklit, Einstein yasaları olarak adlandırabilirsiniz. Bunlar sizi bugün bulunduğunuz yere getirmiş olan yasalardır.

Ama şimdi benimle birlikte sarmal galaksinize bakın ve onun yavaş yavaş hareket edişini izleyin. O, güneş sisteminiz gibi hareket etmemektedir.

Hareket halindeki gökcisimleriyle ilgili yasalarınız üç-boyutsal bir değişmezlik eğilimi taşır. Bilimcileriniz deneysel yasaları arar ve her şey için geçerli olduğuna inandıkları şeyi bulurlar. Ama onların fark etmedikleri şey bir eğilimi uyguladıklarıdır. O sadece bir yönde... 3B’de işler. Eğer siz kuralları sadece tek bir zamanın oyun-alanında uygularsanız, lineer matematiği uygulayabilir ve ondan neyi elde etmeye ihtiyacınız olduğunu anlayabilirsiniz. O tümüyle düz bir çizgidedir, tümüyle ileri doğrudur, asla değişmez, daima aynı kalır. Biliminizin basit değişmezlik eğiliminde olduğunu söyleyebilirsiniz!

“Kryon, bunda ne yanlışlık var? Bu bana iyi geliyor!” İşte o zaman özgür düşünür ortaya çıkıp şöyle der: “Boyutlar-arası şeyler 3B mantığına ya da eğilimine uygulanamaz. Boyutlar- arası zayıf ve güçlü kuvvetler yasaları 3B anlayışının ötesindedir ve onlar kaotik ve tutarsız olarak bile görünebilir. ”

Bunu biraz daha açıklamak istiyorum. Güneş sisteminiz sizin onun yapmasını beklediğiniz gibi işler. Gökcisimlerinin uzayda hareket etme biçimine uyguladığınız fizik türlerinden biri, Güneş’e daha yakın olan (örneğin, Merkür gibi) gökcisimlerinin daha hızlı hareket etmesidir. Bir de, Güneş’ten daha uzakta bulunan ve daha yavaş hareket eden gökcisimleri (dış gezegenler) vardır. Yörüngesel mekaniğin yasaları devrededir. Güneşten uzaklık, yörüngesel mekaniğin -sizin yerçekimi, kütle, mesafe ve hız için keşfetmiş olduğunuz kurallara dayanan- 3B yasalarına dönüşür. Ve bu kurallar 3B için doğrudur. Bu sizin gezegenlere uzay aracı yollamanızı, bu konuda çok kesin hesaplamalar yapabilmenizi, görüntüler elde edip onları analiz etmenizi mümkün kılar.

Ama şimdi benimle birlikte galaksinizin devinimine bakın... galaksiniz bu şekilde hareket etmez. O, Ters Kare Yasası’na (enerjinin kaynaktan uzaklaştıkça nasıl dağıldığını tanımlayan yasaya) karşı gelen zarif bir hareket içindedir. O, temel yerçekimi ve kuvvet yasalarına karşı gelir. Gökcisimlerinin uzayda hareket etme biçiminin basit, tekil niteliklerine karşı gelir. Benimle birlikte galaksinize bakın. Onun dönüşünü izleyin. O, dev bir yassı tabağın üzerinde kolayca dönüyor gibidir. Her şey birlikte hareket etmektedir. Her şey! Her şey, birbirine bağlı olan dev bir tekerlek gibi, merkezle bağıntılı olarak aynı hızda dönmektedir. Bu dev tabakta, tüm yıldızlar, sanki çakıl taşlarıymışlar ve her nasılsa uzayın dokusuna yapıştırılmışlar gibi hep birlikte dönmektedir. Sarmallar ve onların süpürme hareketi onun her zaman bu şekilde olmadığını size söyleyecektir, ama o şimdi neden böyledir?

Bu nasıl olabilir? Siz neyi görüyorsunuz? Size bir ipucu vereyim: Biz, fiziğin keşfedilmemiş beşinci ve altıncı yasaları olan zayıf ve güçlü boyutlar-arası kuvvetlerden söz etmiştik. Galaksinizin hareket etme biçimi, tümüyle, galaksinin merkezinde bulunan ve bu kuvvetleri sergileyen şeyle ilgilidir. Siz galaksinin merkezindeki şeyin bir kara delik olduğunu düşünürsünüz, ama öyle değildir. O sizin hayal edebileceğinizden çok daha fazla şey içermektedir. Fizikte daima kutupluluğun bulunduğunu fark ettiniz mi? En küçük atomik yapıdan en büyüğüne kadar, hepsinde daima kutupluluk vardır. Bunu manyetik alanlarda da görürsünüz. O yerçekiminde de saklanmaktadır. O her yerdeki enerjinin bir ürünüdür. Daima iki tür enerji vardır ve onlar birbirine karşı ve birbiriyle çalışarak boyutsal realiteyi yaratır. Maddenin kendisi realitenin bir kutbu, anti-madde ise diğer kutbudur. Daima itişi ve çekişi arayın, çünkü o fiziğin en kafa karıştırıcı sorularının yanıtlarına giden yolu gösterecektir.

Her galaksinin merkezinde “ikizler” vardır. Bu ikizler Samanyolu’nun merkezinde de bulunur. Orada iki enerji vardır: Biri iter, diğeri çeker. Ancak, siz kendi algılayışınız içinde onu dev bir Kara Delik olarak görür ve ona, aslında olanaksız olan “tekil” bir isim verirsiniz. Siz, Kara Deliğin yerçekiminin her nasılsa o sarmalı sıkıca kavradığını ve onun, tüm Newton Yasaları’nı çiğneyen olağandışı bir biçimde, birlikte dönmesini sağladığını varsayarsınız. Oysa öyle değildir. Galaksinizin merkezinde meydana gelen şey güzeldir. O, yerçekimi değildir; o, tüm galaksinize yayılan, sizin onu açıklayacak yasaları henüz keşfedemediğiniz bir biçimde galaksiyi bir arada tutan zarif bir boyutlar-arası kuvvettir. Buna ek olarak, orada, bilimin üzerinde daha yeni düşünmeye başladığı bir şey saklanmaktadır.

Tüm bu açıklama sizi çok büyük bir konuyu açabileceğimiz bir mantık yerine ulaştırmak içindi. Basitçe belirtmek gerekirse o şudur: Siz boyutlar-arası fiziğe adım attığınızda, ki bu spiritualitenin enerjilerini kapsar, beklemediğiniz bir şeyi bulacaksınız: Bilinç... bir tutuma sahip olan fizik. Sizin galaktik merkezinizin boyutlar-arasılığı bilince sahiptir. Sahip olmak zorundadır. Boyutlar-arası olan her şey yaradılışla uyum içindedir. Ben şu anda sizin anlamadığınız şeylerden söz ediyorum. Bunlar, daha önce bu şekilde açıklanmamış olan, yüksek prensipli, bazen inanılmaz olan niteliklerdir. Siz lineer fizikte beklediğiniz şeyin lineer mantık duvarını yıktığınızda, eğiliminize mantıklı gelmeyen şeylerle karşılaşacaksınız. Onlar mantıklı gelmeyecek... sadece kuantum bir halde bulundukları için değil, “değişmez 3B bilimi”nin kabul etmek istemediği başka bir şeyi içerdikleri için de... fizikteki zekâyı.

Bilimcileriniz Büyük Patlama Teorisi ile gurur duyarlar. Onlar bu gizemi tamamen çözmüş ve onun ne zaman meydana geldiğini bile saptamışlardır. Bu bize gerçekten komik gelir! Siz kuantum bir olayın zamanını nasıl saptayabilirsiniz? Kuantum bir halde zaman yoktur, ama bilimciler Büyük Patlama’nın zamanını saptamışlardır. Onlar, hatta, ölçebilecekleri ve haklı olduklarını gösteren bir enerji kalıntısının bulunduğunu bile anlamışlardır. Ne kadar akıllılar!

Size şunu sorayım: Eğer siz mutfakta pişen ekmeğin o güzel kokusunun kalıntısını duyuyorsanız, bu size ne söylemektedir? “Ekmek burada dört milyar yıl önce pişmişti” mi demektedir, yoksa “ekmek şu anda pişiyor” mu demektedir?

Ekmeğin kokusunu alıp, onun ne kadar uzun zaman önce piştiğini hesaplayan şey, tekil bir zaman boyutundaki düz çizgi düşünüşünün eğilimidir! “Büyük Patlama” denen kuantum olayın hâlâ meydana geldiğiyle ilgili bir anlayış yoktur. Bu süreklilik olgusu evrensel genişlemenin enerjisini açıklar. O, “göremediğiniz şeyin enerjisi”ni bile açıklamaya başlar. Bilimcilerin ölçtükleri “kalıntı,” onu 3B’de gördüğünüz haliyle hâlâ gelişmekte olan, ama çok-boyutlu bir hal içinde yaradılış realitesi olan bir olayın kanıtıdır. O “kalıntı,” boyutsal zarlardan geçişle ilgilidir (öbür boyuttan bu boyuta bir sızmadır).

Mevcut teorinin nasıl bir 3B uyumsuzluğu olduğuna bir bakın: Nasıl olmuştur da her şey hiçbir şeyden (hiçlikten) ortaya çıkmış, sonra ışık hızından daha büyük bir hızla hemen genişlemiş, mevcut fiziğin her yasasını çiğneyerek, evrenin mevcut kütlesini saniyenin milyarda birinde yaratmıştır? Ancak, tekil lineer düşünüş eğilimi tüm bunların bir anda meydana gelmesine izin verir... ve bilimciler bunu tümüyle çözmüşlerdir. Onların Henry ve Mary ile birlikte bir kutlama yapmaları gerekirdi! (Kahkahalar)

Şimdi daha önce hiç tanımlamadığım bir şeyi söyleyeyim: Galaksinizin merkezi, siz olan maddeyi dışarı doğru iter. Bilim bunun tersini (galaksinin merkezinin bu maddeyi içine doğru çektiğini) anlamıştır. Galaksinizin merkezindeki ikizler tüm diğer galaksilerin merkezindeki ikizlere götürür. Onların milyonlarcasına, milyarlarcasına. Onların hepsi, sizin anlayamayacağınız bir biçimde, uzayın ve zamanın dışında bulunan, bilince sahip arkadaşlar arasındaki sicimlerle birbirlerine bağlıdır. Bu sizin beyninizde gördüğünüz türde bir zekâ ve bilinç değildir, hayır. O bir iyi niyet, yardımseverlik, sevecenliktir; evreni sevgi içinde bir arada tutan zeki bir zamktır. Tüm bunları anlamayacağınızı söylemiştim. Bu, yüksek-prensipli yüksek- düşünüştür ve birçok kişi henüz onun için hazır değildir.



Gaia Etkisi



Şimdi başka bir konuya geçelim. Bu gezegen üzerindeki yaşam ve onun yaratılış biçimi tartışmalı hale gelmiştir, çünkü bunu tümüyle lineerleştiren bilimciler vardır. Darwin, evrim geçirmiş bir yaşam sisteminin olasılıklarını size sundu. O, bu sistemin milyarlarca yıl boyunca tekrar tekrar, belki rastgele bir biyoloji seleksiyonu içinde çalışarak, şimdi sahip olduğunuz şeyi yaratmış olabileceğini gösterdi. Ama sonra, Gaia Etkisi sahneye girer.

Bilimciler, Dünya tarihine bakıyor ve diğer bilimciler için çok rahatsız edici olan bir şeyi görmeye başlıyorlar: Yaşamı bir bilinç yaratmış olabilir. Doğal olarak, gerçek bilim bu şekilde düşünmek istemez, çünkü mevcut biliminizin 3B düz çizgi düşünüşü tam değişmezlik kutusunun dışındaki kurallara izin vermez. Buradaki gerçek ironi, tekil değişmezlik eğiliminin, Yaratıcı eğilimine izin vermemesidir. Evren yaşama doğru eğilimli olabilir mi? Bu ironide, İnsan sınırlı boyutsal düşünüşten ötürü eğilimlidir ve evren sevgiye eğilimlidir.

Tartışma şöyle devam eder: Dünya tarihi, dört milyar yıl boyunca bu gezegende yaşamın kendini yaratmayı ve yok etmeyi sürdürdüğünü gösterir. Yaşam başladı ve son buldu, kendini tekrar tekrar yarattı ve yok etti. Bir zamanlar yaşam, gezegenin “her ihtimale karşı” bir niteliği olarak görülürken ve evrende başka bir yerde görülmezken, o şimdi tekrar tekrar yaratılmış olarak görülmektedir!

Bazıları, “Bu rastgele meydana gelen bir olay” derler. Gerçekten mi? Yaşam kendini yok ettikten sonra, o inanılmaz rastgelelik piyangosunun tekrar çıkmasının ihtimal oranı nedir? Evrim açısından bu nasıldır? Öyle ya, işe yaramamış olan bir şey (yaşam) geri dönmektedir! Bu konuda ne düşünüyorsunuz? Bilimciler, Gaia Etkisi’ni, her nasılsa bir yerden gelen ve yaşamı yaratmaya eğilimli olan bir bilinç olarak görmeye başlamaktadırlar. O sizin şans eseri dediğiniz şeyin alanı dışındadır. O, gezegen bu işi doğru yapana dek, tekrar tekrar meydana gelmiştir. Çözüm fotosentezdi, çünkü o yaşamın yan-ürününü (karbondioksiti) tüketecek ağaçları ve bitkileri yaratarak bir denge oluşturdu. Böylece en sonunda denge kuruldu.

Bu uzun bir zaman almıştı, ama “sistem” bu işi doğru yapana dek, yaşam hep tekrar yaratıldı. Sistem yaşamı yok ettiğinde bile, o geri döndü! Dünya’da yaşam beş kere tekrar yaratıldı. Bilim bunu görmeye başlıyor ve Dünya’nın neden yaşamı yaratmaya eğilimli olduğunu merak ediyor. Bazıları bir bilincin bulunduğunu söylüyorlar; bazıları ise bunun doğru olmadığını, böyle bir bilincin var olamayacağını söylüyorlar.

Ama bir bilinç vardır, sevgili varlıklar ve o her şeyi bir arada tutan boyutlar-arası bir bilinçtir. Siz boyutlar-arası bir hale girdiğinizde, Tanrı’nın yüzüne, evrenin yaratıcı enerjisine dokunmaya başlarsınız ve o gerçekten sevgiye eğilimlidir.



Jeolojik Sürprizler - Yeniden Düşünme Zamanı



Yerküre’nin jeolojik olarak meydana gelme biçimini inceleyenler vardır ve yine, düz-çizgi düşünüşleri içinde, onlar da eğilimlidirler. Çünkü onlar erozyon kalıplarına bakar, her şeyin eskiden nasıl olduğuna bakar, sonra gezegendeki her şeye belirli evrensel yasaları uygularlar. Oysa bazı sürprizler vardır: En son sürprizi duydunuz mu? Büyük Kanyon’un (Grand Canyon) şekillenmesi ne kadar zaman almıştı? Bu kanyonu bugünkü şekline sokmak için suyun kaç milyon yıl boyunca azar azar akması gerekmişti? Bir milyon mu, iki milyon mu? Bunun ne kadar uzun zaman aldığı tarihî alanlarda bulunan tabelalarda hâlâ yazılıdır. Ama şimdi jeologlar fikir değiştirmeye başlıyorlar, çünkü kendilerine mantıklı gelmeyen bazı nitelikleri keşfetmiş bulunuyorlar. Şimdi onlar bu kanyonun şekillenmesinin sadece üç yüzyıl aldığını söylüyorlar!

Onların şu anda görmekte oldukları şey, bilinmeyen ve tahmin edilmeyen bir etkendir. Yani, orada suyun azar azar akışı diye bir şey olmamıştı. Onun yerine, bu kanyona bir deniz boşalmıştı... bu şiddetle akan yoğun su kütlesi kayaları çok daha kısa bir sürede oymuş ve -daha çok suyun ağırlığı yüzünden şiddetle meydana gelen yerkabuğu kabarmalarından ötürü- su her iki yönde akmıştı. Buna şu olguyu ekleyin: ABD’nin batı kıyısı bir zamanlar bu kanyonun yanındaydı... ama sonra değildi! Bu orada yerkabuğu kabarmalarının meydana gelmiş olabileceğini size söylüyor mu? Jeologlar ayrıca, tüm bu süreçte kara kütlesinin düz olduğunu da varsayıyorlar Bu nasıl bir varsayımdır! Ya o, kanyonun bir ucuyla diğer ucu arasında binlerce metre fark olacak şekilde meyilli idiyse? Bunun daha güçlü basınçlar yaratabileceğini düşünüyor musunuz? Niagara Şelaleleri’ni düşünün! Sizin yaşam diliminiz içinde bile Niagara’nın ne kadar hızlı bir biçimde bir yar açtığına bakın! Basınçlı su bunu yapar.

Ama jeologlar şu eğilimle düşüneceklerdir: Büyük Kanyon’da daima sakin akan bir nehir vardı ve orada bir doğal felaketin meydana geldiğini gösteren hiçbir kanıt yoktur. Gerçekten mi? Onların muhteşem bir manzarayı görmek için o zaman orada olmaları gerekirdi!

Bu açıklamalarla nereye varmak istediğimi anlıyor musunuz? Sizi bir kâğıdın üzerindeki 2B figürler gibi düz bir çizgi rutininde tutan şey, değişmez eğilimlerdir. Sizin, kutunun dışında düşünmeye başlamanız ve orada başka nelerin bulunuyor olabileceğini araştırmanız gerekiyor. Ben bu Büyük Kanyon öyküsünü size, şimdi sunacağım öyküyü anlayabilmeniz için sundum.



Lemurya’nın Varoluşunun Bilinmeyen Jeolojisi



Ben size bu gezegen hakkında bazı garip şeyler söylemiştim ve jeologlar bunlar karşısında daima gözlerini yuvalarında döndürürler. Çünkü onlar Kryon’un, çoğunlukla, “jeolojik olarak olanaksız” olan bir bilgi verdiğini söylerler. Size Lemurya’ dan söz etmiştim. İlk Lemurya uygarlığının, bugün Hawaii olarak bilinen, (tabanından tepesine dek ölçüldüğünde) dünyanın en yüksek dağının çevresindeki karada merkezlenmiş olduğunu söylemiştim. O birçok tepeli büyük bir dağdır ve bu tepeler bugün Pasifik Okyanusu’nun ortasında, suyun yüzeyinde bulunurlar, ki siz onlara Hawaii Adaları diyorsunuz.

Lemurya döneminde bu dağın tabanının çevresindeki kara kütlesi kuruydu. Jeologlar buna gülerler. Bu dağ Pasifik Okyanusu’nun ortasındadır! Bu nasıl olabilirdi? Bunun nasıl olabileceğini söyleyeceğim. Birincisi, şunu anlamalısınız ki, jeolojik olarak, elli bin yıl tektonik tabaka hareketinin bu nitelik üzerinde çok fazla etki yapabileceği kadar yeterince uzun bir süre değildir. Elli bin yıl aslında jeolojide çok kısa bir süredir... ancak, o zamanki okyanus seviyesi şimdi olduğundan en az 133 metre daha düşüktü. Çünkü siz o sırada, daha önce sözünü ettiğimiz bir su döngüsü sürecinde bulunuyordunuz. Böylece, bu, devreye giren niteliklerden biriydi. Ancak, diğer nitelik en büyük nedeni oluşturuyordu ve daha önce ondan hiç söz etmemiştik.

Hawaii dağı, yavaş yavaş, sıcak nokta denen bir yerin üzerinde ilerler; yani, o orada milyonlarca yıldır bulunan muazzam bir volkanik faaliyet merkezinin üzerine yavaş yavaş ilerler. Elli bin yıl önce, bu sıcak nokta, Hawaii dağının çevresindeki okyanus tabanını yavaş yavaş en az 1800 metre yükselten “dev bir çıkıntı yapma” sürecindeydi. Yani, Yerküre’nin mantosu (yerkabuğu ile yerçekirdeği arasında kalan katman) volkanik ve tektonik basınçtan ötürü yeterince çıkıntı yaparak, bu dağı şimdi olduğundan daha yükseğe kaldırdı ve Hawaii dağını kapsayan kuru topraklı büyük bir bölge yarattı.

Lav basıncı mantoya salındığında, bu çıkıntı yavaş yavaş söndü. Bu binlerce yıl aldı; bu süreçte yıkım yaratan büyük bir volkanik patlama olmadı, lavlar yavaş yavaş hem dağların zirvelerinden dışarı salınarak denize aktı hem de çatlağın mantosuna salındı, ki o bugün tabaka hareketinin tektonik yara izlerinden biridir. Bu “dev çıkıntı” süreci Hawaii dağının tabanının bir süre için okyanus seviyesinin üzerinde kalmasını sağlamıştı. Basıncın yavaş yavaş salınması çıkıntının sönmesine neden oldu ve Lemurya yavaş yavaş sularla kaplanmaya başladı. Lemuryalılar’ın deniz yoluyla birçok yere göç etmelerinin nedeni işte budur.

Böylece, Lemurya’nın varlığını gösterecek tüm kanıtlar yok olmuştur. Bu sizin merak etmenize yol açar. Bu şeylerin gerçekten var olup olmadıklarını merak etmenize neden olur. Ama lineer bir düşünür size bunun böyle olamayacağını, çünkü tarihte onun kanıtını hiç görmediklerini söyleyecektir. Siz daha önce bu tür bir çıkıntı görmediniz, dolayısıyla burada da, aynı “Büyük Kanyon” vakasında olduğu gibi, değişmezlik eğiliminden ötürü gerçek gizli kalmaktadır. Siz bir şeyi hiç görmemişseniz, onun var olması mümkün değildir!

Bu arada, o çıkıntının kanıtı gerçekten oradadır, çünkü okyanus tabanının paralel çizgileri dağın çevresinde hâlâ garip bir simetri göstererek, bu tabanın bir zamanlar volkanik etkilerle yukarı doğru kabarıp, sonra yatıştığının ipuçlarını vermektedir. Ayrıca, o derinliklerde hayvanların derinlere gömülü kemikleri vardır ve bu bir biyologa, Pasifik Okyanusu’nun ortasındaki okyanus tabanında bulunan şeyin bir zamanlar, elli bin yıl önce güneş ışığına maruz kalmış olduğunu söyleyecektir.



Yaratılış - Kanıt İhtimal Oranındadır



Şimdi yaratılıştan söz etmek istiyorum. Astronomlar, Zeki Tasarım hakkında konuşmaya başlıyorlar. Şimdi bir yere ulaşıyoruz, çünkü onlar evrenin kuantumluğunun gerçekten bilince sahip olabileceğini anlamaya başlıyorlar. Siz uzayda, istatistiksel olarak “her ihtimale karşı” var olmaya devam eden bir parametre, bir nitelik içinde yaşıyorsunuz. Yaşam için yaratılmış olan bir evrende bulunuyorsunuz! Eğer fizik zarlarını atıp bir evren yaratabilseydiniz, o asla bu şekilde olmazdı. Asla.

İstatistikçiler bunun ihtimal olasılığının dışında olduğunu söylemişlerdir... ancak, siz yaşamla dolu olan bir dünyada bulunuyorsunuz. Yaşamla dolu olan bir evrende bulunuyorsunuz. Çevrenizdeki gezegenlerde yaşam vardır, ama henüz bunu keşfedemediniz. O, mikrobik bir yaşamdır ve tek-hücreli yaşamın başlangıç niteliklerini temsil eder. Hepsi oradadır. Onu göreceksiniz. Europa (Avrupa) adını verdiğiniz gezegene gidip oradaki okyanusa bir göz attığınızda, orada yaşamı göreceksiniz. Yaşam her yerde evrenin mutlak yoludur. Bunu göreceksiniz. Ve bu yaşam her ihtimale karşı meydana gelmiştir ve bilim şimdi bunu görmektedir. Bu herhangi bir evrenin yaratılışının istatistiksel modelinin o kadar dışındadır ki, astronomlar bunu Zeki Tasarım olarak nitelendirmişlerdir. Bunun için bir plân bulunuyor olmalıdır.

Galaksinizin merkezinde ikizler bulunmaktadır ve onlar gerçekten zeki olan boyutlar-arası enerjileri itmekte ve çekmektedir. Tüm yıldızlar bu ikizlerle uyum içinde, hep birlikte hareket etmektedir. Bu süreç, yerçekiminin çok ötesindeki kuvvetleri kapsar. Bu, galaksiyi bir zamk gibi bir arada tutan bir boyutlar-arasılıktır ve şimdi ondan söz etmek istiyorum, çünkü o sizin geleceğinizle ilgilidir.



Sizin Geleceğiniz



Toplumunuzun fütüristleri, geçmişte olanlara bakıp, gelecekte olacakları geçmişe göre projekte etme eğilimindedirler. Düz çizgi düşünüşünü görüyor musunuz? Bir değişmezlik eğilimi içinde, onlar, “Bundan dolayı, böyle olacaktır” derler. Onlar eski enerjinin değişmez bir modeline bakmakta ve projeksiyonlarında, ona değişme şansını asla vermemektedirler. Onlar, insanlığın geçmişte olanı aşabilme yeteneğini yadsımaktadırlar.

Bu dünyada bilinçle ilgili olarak değişmez olagelmiş olan nedir? Bu nitelikleri isimlendirelim: Savaş, yoksulluk, ıstırap, dram, aynı şeyin tekrarı, aynı şeyin tekrarı, aynı şeyin tekrarı. Gelip giderek, aynı şeyi tekrarlayıp duran bir bilinç yaratan zaman fraktalları.

Şimdi bu eğilimi ve onun neden orada olduğunu görebilirsiniz. Çünkü, aynı döngü içinde kalan herhangi bir şeyin, ebediyen onun içinde kalması beklenir. Bu sizin fiziğinizde de yankılanır. Ancak, siz daha çok-boyutlu hale geldikçe, bu şekilde düşünme eğiliminiz de azalacaktır. Yani, en sonunda siz, daha önce hiç vuku bulmamış olan şeylerin vuku bulmasını bekleyeceksiniz. Siz buna izin veren bir değişimin içinde bulunuyorsunuz ve tüm çevrenizde her şey değişmektedir. Bu yüzden, örneğin, Dünya üzerindeki barışa geçen yılın kurallarını uygulayamazsınız. Bu mümkün müdür, “bilinmeyen ve tahmin edilmeyen bir etkene yönelik beklentiler”in gerçekleşmesi mümkün müdür? Evet, bu mümkünden de daha fazlasıdır, bu size sunabileceğimiz en olası sonuçtur.

Geçen yılın kuralları, bedeninizdeki iyileşme hakkında size ne söyler? Onlar o hastalığın tedavi edilemez, amansız olduğunu mu söyler? Öyle değildir. Geçen yılın kuralları, içinde bulunduğunuz değişimle ilgili olarak üretilen korku hakkında size ne söyler? Suların yükselip tüm dünyayı kaplayacağını mı? Eğer buzulların erime hızını alıp olduğu gibi geleceğe projekte ederseniz, zavallı bilimin tezini uygularsınız; o zaman elbette korkarsınız! Siz hiç değişmezsiniz, öyle mi? Ne dediğimi anlıyor musunuz? Siz, bilinmeyen ve tahmin edilmeyen etkeni hiç hesaba katmıyorsunuz. Bu gezegenin tamamen farklı bir manyetik niteliğe geçmekte olduğunu hiç hesaba katmıyorsunuz. Güneş işbirliği yapıyor, evren işbirliği yapıyor; bu adeta, (galaksinin merkezindeki) ikizlerin sizin kim olduğunuzu görebilmesi gibidir!

İkizler fiziktir; onlar, size açıklayamayacağımız boyutlar-arası bir niteliğin görkemli bir itişi ve çekişidir. İkizler Tanrı değildir. Onlar, Tanrı-eğilimli bir evrenin bir sonucudur ve sizin daha yeni keşfetmeye ve sorgulamaya başladığınız boyutlar-arası bir fiziktir. Biliminiz onu ancak görmeye başlamaktadır. Her ihtimale karşı, Gaia etkisi, Zeki Tasarım, Yerküre’nin bir araya getiriliş biçimi, sizin burada bulunmanızın bir rastlantı olmaması... tüm bunlar sizin mantığınızda bir anlam ifade etmelidir.

Siz, istemiş olduğunuz, zamanının geldiği ve benim onun için geldiğim muazzam bir değişimin ortasında bulunuyorsunuz! O sizi yok edecek olan bir değişim değildir! Ondan korkmanız gerekmez. O, daha çok-boyutlu ve dolayısıyla daha kuantum hale gelmekte olduğunuzdan, kontrolü sizin elinizde olan bir değişimdir. Sizin gördüğünüz şekliyle yaşamın değişmezliğinin gerçekten eski bir paradigma olduğunu anlamaya başlıyorsunuz. Korkunun, nefretin, düş kırıklığının değişmezliği... değişmeye başlıyor. Eğer değişmez bir şey istiyorsanız, şunu bilin ki, Tanrı’nın sevgisi bu dünyadaki ve evrendeki en değişmez ve sürekli şeydir. O değişmezdir! O kadar ısrarlı ve inatçıdır ki, yaşam yaratılana dek ve sevgi keşfedilene dek durmayacaktır.



Kryon’un Bilinci



Biz bugün bir resim çizmek istedik. Bu, çoğunlukla bilimsel olan, kısmen de mevcut 3B mantığınızın geniş olmadığını size göstermek için sunulan bir mantık resmiydi. O sizin geleceğe doğru ilerlemek için ihtiyaç duyacağınız türde bir mantık değildir. Size, bilinmeyen ve tahmin edilmeyen etkeni beklemenizi söyledik. Daha önce hiç vuku bulmamış olan şeylerin vuku bulmasını bekleyin. Gelecekte yer alan, tekâmülsel olabilecek ve bilinmeyen etkenleri temsil edebilecek şeyleri düşünerek tarihi değiştirin. Yakın geçmişinizde ortaya çıkan ve önceden tahmin edilmeyen etkenlerin bazılarını tanıyabilir misiniz? Örneğin, Nostradamus’un dörtlüklerinin hiçbiri gerçekleşmemiştir. İslam ile yapılacak muazzam savaş hakkında kitaplar yazılmıştı. Eh, bir gün onları okuyabilir ve gülebilirsiniz, çünkü o bu şekilde vuku bulmamaktadır. Tüm o senaryo, dünya üzerindeki, her şeyin beklenen eski bir kalıpla tekrarlandığı değişmez bir bilince dayanır.

Siz dünya üzerindeki beklenen kalıp mısınız, yoksa bilinmeyen ve tahmin edilmeyen etken misiniz? Gördüğünüz gibi, beklemediğiniz şeyler gelmektedir. Ben onları biliyorum, çünkü sizin açıkça göremediğiniz potansiyelleri görüyorum. O, “fırında pişmekte olan” ve şu anda sizin beklemediğiniz biçimlerde çalışan bilinçtir. Bu falcılık değildir. Bu sadece, bu dünyadaki zihinlerin potansiyellerini... onların nereye gitmekte ve ne düşünmekte olduklarını bildirmektir.

Sizin buradan umutla ayrılmanızı istiyorum. Biz bu mesajı bu gruba ayırmıştık. Bu ileri bir mesajdır ve o ilk kez burada veya bu enerjide bulunmuş olanların kulaklarına girmez. O, yaşlı ruhların kulaklarına girer. Bunu hatırlamıyor musunuz? Hatırlayın, çünkü siz onu bekliyordunuz. İşte siz bu yüzden buradasınız ve bu yüzden bu dünyaya geri döneceksiniz. Şimdi biliyorsunuz; siz bu kitabı buraya kadar okumuş olanlarla ortak bir şeye sahipsiniz!

Son olarak şunu söyleyeceğim: Ben doğum rüzgârında sizinle, her birinizle birlikteydim. Siz bu gezegene gelmeden önce, melekler yatağın çevresinde durup doğumunuzun sevinciyle annenize şarkı söylemeden önce, ben oradaydım. Siz bu dünyaya tekrar gelmeden önce, ben her zaman yaptığım gibi size şu soruyu sordum: “Bu senin yapmayı gerçekten istediğin bir şey mi? Potansiyellere ve zorluklara, insan olmanın içerdiği kederlere ve hastalıklara bir bak. Geri dönmeyi gerçekten istiyor musun?” Siz her zaman yaptığınız gibi bana bakıp şöyle dediniz: “Beni oraya gönder. Geri dönüp, başladığım işi bitirmek için sabırsızlanıyorum. ”

Şimdi siz, bir İnsan olduğunuzdan beri ilk kez bazı işaretlere sahipsiniz; bu işaretler, bu gezegenin mezun olabileceği, daha yüksek frekansta titreşebileceği ve sizin ancak hayal ettiğiniz bir enerji birleşiminin bir parçası olabileceği ile ilgilidir... ve siz bunun eşiğinde bulunuyorsunuz.

Ben, insanlığın aşığı olan Kryon’um. Bugün size verdiğim gerçek budur. Bu şeylerin böyle olduğu ve doğru olduğu umudunu sizin kalplerinize ve zihinlerinize aşılamak için bu mesajı verdim. Belki bugün bazılarınız, bu yüzden, buraya geldiğinizden farklı bir biçimde buradan ayrılacaksınız.

Ve de öyledir.

Kryon





16 - GÜNCEL OLAYLAR




Lee Carroll





Yazan: Lee Carroll



Organ Nakliyle İlgili Büyük Aklî Tartışma



Pekâlâ, bazı kişileri kızdırmanın zamanı geldi. Ruh’un çalışma tarzlarını anlamaya ve onları bir İnsan kutusuna yerleştirmeye çalışmayın! Biz Yaratıcı’yı neden kendi yasalar, beklentiler, inançlar ve 3B mantık senaryomuza yerleştiriyoruz? Bunun yanıtını bilmek isterdim, ama biz bunu her zaman yapıyoruz. Dolayısıyla, “(Şu ya da bu) olduğunda, ne olur?” şeklinde sorular daima vardır. Bu aklî mantık bilmeceleri, sanki Tanrı İnsanlar gibi bir “kural kutusu”ndaymış, bir mantık bilmecesinden kaçamazmış gibi, spiritüel inançlarımız için meydan okumalar haline gelir. Belki bu şeylerin tartışılması gerekir, ama bunun gerekmemesini dilerdim. Bu, İnsanın aptalca 3B eğilimini çok güçlü bir biçimde gösterir.

1967 yılında, tanınmış bir Güney Afrikalı cerrah, Dr. Christian Barnard tüm zamanların ilk kalp naklini yaptı. Kısa süren tebrikler ve dinî topluluktan muazzam bir protesto geldi! Tanrı’nın yasasına müdahale ettiği ve bir kişinin ruhunu diğeriyle karıştırdığı için Dr. Barnard’a ölüm tehditleri geldi. Bu yanlış olarak görülmüştü ve yine bilim yaşamla oynuyor olarak görülmüştü, ki bu dinî açıdan bakıldığında, asla yapılmaması gereken bir şeydi.

Bugün biz tüm bunların toyluğuna gülüyoruz, çünkü bu yaşam-kurtaran operasyon sadece ABD’de haftada en az kırk kere yapılıyor! O, İnsan kültürü için “normal” olan bir şey haline gelmiş ve çoğu toplum bu operasyonu kusursuz hale getirmiştir. Dinî itirazların hemen hepsi ortadan kalkmış, geriye sadece, ölmekte olan bir çocuğa bile tıbben müdahale edilmesine izin vermeyecek olan bazı kökten dincilerin itirazları kalmıştır. Öyleyse ne olmuştur? Ben, bilincin tıbbi uygulamalarımızın tekâmül etmekte olan bir insanlıkla birleştiğini anlamaya başladığını düşünmek isterim.

Doktorlar ve yaşam-kurtaran teknik uygulamalar Tanrı’ ya karşı değildir, ama birçok kişi hâlâ onları o kategoriye sokar. Ben, bize yaşamlarımızı uzatmak için verilen her şeyin Yaratıcı tarafından ve sevgiyle verildiğine kuvvetle inanıyorum. Eğer tıbbi bir uygulama sevdiğiniz birinin yaşamını kurtarırsa, siz o doktorun veya o uygulamanın, tekâmül etmiş kuşağınızın bir parçası olmasına izin verdiği için Tanrı’ya teşekkür edebilir misiniz? Ben edebilirim ve sık sık da ederim.

Ben bilimsel keşfin uygun olduğuna inanıyorum. Yine, o buluşla ve keşifle ne yaptığımız bizim özgür seçimimizdir ve aydınlanmamızın ölçüsüdür. Fizik ve tıp alanındaki hemen her önemli keşif derin seçimler içerir: O, öldürmek için mi iyileştirmek için mi kullanılacaktır, bir güç kaynağı mı bir silah olarak mı kullanılacaktır? Onun yolu böyledir. Ben, hem bilimsel dünyada hem de spiritüel dünyada keşfetmekte olduklarımız için Tanrı’ya teşekkür ediyorum; çünkü bu şeylerin hepsi Yaratıcı’ya aittir ve biz sadece, daima orada bulunanı yavaş yavaş keşfediyoruz.

SORU: Eğer her bir DNA parçası bizim kişisel spiritualitemizi içeriyorsa, bir başkasının organı nakledilen bir İnsana ne olur? Birdenbire, bir kişinin Yüksek Benliği diğer kişinin içine girer! Siz Akaşik Kayıtları birbirine nasıl karıştırabilirsiniz? Diğer DNA tüm bunlarla ilgili olarak ne düşünür ?

Her şeyden önce, tıbbi olarak neyin vuku bulduğuna bir bakalım. Organ reddedilir! Sanırını, bu bize bir şey söylemelidir. Gerçekten de, bedenin biyolojisi, hücresel DNA’nın başka bir insandan geldiğini ve sisteme ait olmadığını fark eder. Bedenin, aynı kan tipine ve görünüşte bağdaşan biyolojik niteliklere sahip olan bir organı reddetmesinin gerçekten başka hiçbir zorlayıcı tıbbi ya da biyolojik nedeni yoktur, ama beden o organı reddeder. Bu, onun “bildiği” anlamına gelir.

Öyleyse bu, organ nakillerinin yanlış olduğunu gösteren bir işaret midir? Kryon, bu soruya yanıt olarak, bizden her şeyi aklileştirip İnsanın mantıklı düşünüşüne sokmamamızı rica eder ve aslında bize Tanrı tarafından verilen teknik buluşa “spiritüel olarak izin verildiğini” söyler. Spiritualistlerin kadim bir savı, “Bizim doğduğumuz gibi kalmamız gerektiği, eğer Tanrı bizim ağrı kesici ilaçlar almamızı isteseydi, onları doğuştan bizim içimize koyacağı”dır. Kryon, bunu da yanıtlar! Üstatlar olarak, bizim gerçekten onları tümüyle içerdiğimizi ve bazen bir buluşun aslında bir sistemi “uyandırma” ve tekâmül etmeye başlatma plânının bir parçası olduğunu söyler.

Tanrı bizim ne yaptığımızdan habersiz ya da olup bitenleri umursamaz veya bizim ne yapabileceğimize ve -her nasılsa bütün spiritüel deneyimi bozabilecek- ne yapamayacağımıza dair kurallarla dolu değildir. Kryon, bir organ naklinin sağlanabilmesinin, çoğu kez, en iyi şekliyle bir İlahî tezahür olduğunu ve tüm bu sürecin kutsal olduğunu söyler. Sizin yaşamınızı kurtarmak için neyin elde edilebilir olduğunu Tanrı bilir. Bazen siz kendi kendinizi iyileştirebilirsiniz, bazen de yeni bir böbreği ya da karaciğeri zamanında üretemezsiniz. Öyleyse burada anlayış ve uygunluk vardır ve yaşamımızı bir organ nakliyle uzatmaya yardımcı olmak üzere Tanrı orada bizimle birliktedir.

Daha ezoterik bir açıklamada, Kryon, bir organın alıcısı olarak sizin, o organın DNA’sını zamanla, yavaş yavaş kendi DNA’nıza dönüştürebileceğinizi bile söylemiştir! Hücreler yavaş yavaş bölünürken, kendi DNA’nızın kaydedilmiş-plânını üretir ve oluştururlar! Bu mümkün müdür? Kryon, bunun mümkün olduğunu, ancak ileri bir aşama olduğunu ve -DNA’nın Dokuzuncu Tabakası ile ilgili olarak söylediği gibi- “hücrelerle konuşabilen” bir bilinci gerektirdiğini söyler.

Bu ayrıca, Kryon’un deyimiyle, “Akaşa’yı kazabilme” yeteneğini de gerektirir. Bu, Yeni Çağın yeni bir gereci olan ve şimdiki yaşamımız da dahil, tüm yaşamlarımızı birbirine karışmış ve elde edilebilir olarak gören bir işlemdir. Kryon, organ nakli operasyonu geçirmiş kişileri bunu yapmaya ve -onun gerçekleştiğinin kanıtı olarak- bedenlerinin o organı reddetmesini önlemek için aldıkları ilaçları -elbette, doktorların izniyle- yavaş yavaş azaltmaya davet eder.

Ama ölü ya da diri bir kişinin organını bir başkasına naklettiğinizde gerçekte ne olur? Herhangi türde bir birbirine-karışma olur mu? O durumda DNA ne yapar? Kryon, DNA’nın olup bitenleri “bildiği”ni söyler. Bunu hatırladınız mı? Bu, aklî olarak anlaşılması en zor olan şeydir, çünkü biz İnsanın kimyasal sistemini tepkisel ve durağan bir şey olarak düşünürüz. Onun spiritüel yanını ya da bu kitabın öğrettiği şeyi dikkate almayız. DNA’yı “bilen” ya da zekâya sahip bir şey olarak düşünmeyiz, ama o öyledir. Kryon’un söylediği gibi, İnsanın bilincini yaratan şey beyin değil, DNA alanıdır. Dolayısıyla, DNA “düşünür” ve o ayrıca bizim “biliş”imizdir. O bizim bildiklerimizi ve daha fazlasını bilir.

Bu, bedeninizdeki DNA’nın sizin ne yapmakta olduğunuzu “bildiği,” organ naklini bildiği anlamına gelir. O, nakledilecek organın şokuna hazır olmayı bilir. Ayrıca, bunun sizin yaşamınızı uzatabileceği gerçeğini de kutlar. İnsan bedeninin hayatta kalma içgüdüsü bizim sahip olduğumuz en güçlü içgüdüdür ve inanın bana, DNA sizin ne yapmaya çalıştığınızı bilir.

İlk başta, 3B kimyası o organı reddedecektir. Çünkü o yabancı DNA’dır ve insanlığın eski enerjisinde, organ nakli yapmak kesinlikle mümkün değildi. Kryon, uygarlığımız tekâmül ettikçe, nakledilen organın beden tarafından reddedilmesi olgusunun gidererek azalacağını söyler. Bir başka deyişle, aşikâr bir neden olmadan, İnsanın hücresel yapısı yeni organları aynı derecede reddetmeyecek ve bu da genel olarak biyolojinin modern yöntemlerle ilgili bir “öğrenim eğrisi”ni gösterecektir. Bu size çok mu garip geliyor? DNA’nın modern bir uygulamayı (organ naklini) güçlendirecek yeni genler yaratması spiritüel tekâmüldür ve biz bunu göreceğiz.

Eğer DNA farkındaysa, ki öyledir; ve eğer organ nakli sizin yaşamınızı kurtaracaksa, ki çoğunlukla kurtarır, o zaman yanıt nettir: O uygundur ve Tanrı’dan gelmiştir. Buna ek olarak, beden onu “bilir” ve onun çevresinde çalışır. DNA alanı biyolojiyle uyuşacak şekilde değişir ve yeni organ, 3B kimyasal olarak reddedilse bile, İnsanın Merkabah’ı (DNA alanı) ile bütünleşir.

Bazen bu gerçekten ilginç bir fenomen yaratır, çünkü bir kişinin Akaşik Kaydı diğer kişiye yüklenir ve çoğu kez, görünürdeki bilincin bir birleşimi ortaya çıkabilir. Bazen bu süptildir, bazen de değil! Bu kitabın öne sürdüğü bir şeyi bilimsel olarak kanıtlayacak bir şeyi işaret etmem gerekseydi, o bu olurdu: Organ nakli operasyonu geçirmiş bir kişi neden birdenbire, organını aldığı kişinin bazı niteliklerini sergilemeye başlar? Onlar çoğunlukla bunu yaparlar!

Birçok vakada belgelenmiş olarak, organı alan kişi bazen organı veren kişinin en sevdiği yemeği sevmeye başlar ya da onun bazı alışkanlıklarını benimser. Eğer DNA sadece genlerin kimyasal bir üreticisiyse, bu değişiklik nereden kaynaklanmıştır? O, DNA molekülünün büyük bölümünü işgal eden Akaşik Kayıttan kaynaklanmak zorundadır. Bu süreçte, bu ayrıca bir başkasından organ almış İnsanın bilincini de değiştirir.

Ama aklî, ezoterik tartışmalar devam eder: “O halde, Yaradılış Mağarası’nda ne olur? Ruha ne olur? O halde ölümde kimin ruhu görülür? Organı alan kişinin bedenindeki iki ruh şimdi birlikte mi yeniden enkarne olur? Bu, insanlığın spiritüel dengesini bir biçimde bozar mı?”

Tanrı için bu tümüyle çok komiktir, çünkü tüm bu soruların derin ve güzel yanıtları vardır, ancak onlar sanki Tanrı öğle yemeğine çıkmış ve insanlar çıldırmışlar ve şimdi sistem işleyemez durumdaymış gibi sorulur. Bu, İnsanın, her şeyi sadece bildiği şeyle yargılayan inanılmaz 3B eğilimidir.

ÖZET: Organ nakli süreci Tanrı tarafından ve ayrıca bedeninizin DNA’sı tarafından bilinir. O, spiritüel olarak uygunsuz değildir. Yüksek Benliğiniz de onu bilir ve sizin o organla zaman içinde bütünleşmenizi, en sonunda bunun için kullandığınız tüm ilaçları bırakmanızı ister. O, tüm DNA’nız tarafından, yaşamınızı kurtarmış bir şey olarak kutlanır. Bunu, organı veren kişinin DNA’sı da kutlar, çünkü o da “bilir!” Yaşam kutsaldır ve siz ve diğer kişi bir araya gelerek yaşamı birlikte mümkün kılmışsınızdır.

Hayatta kalmak kutsaldır. Tanrı sizin yaptığınız şeyden ötürü şoke olmamıştır, her şey yolundadır ve melekler sizin yapmış olduğunuz şeyi yaşamınızın her gününde kutlarlar.

Bu arada, elbette, bu yüzden ebediyen lanetlendiğinizi ve asla cennete gidemeyeceğinizi söyleyenler de olacaktır. Onlara göre, sizin çok sefil bir yaşamınız olacak ve bazı kiliseler kapıdan içeri girmenize izin vermeyecektir. Bir kan nakli de çoğu kez aynı laneti taşır. Affedersiniz... ben sadece, bazı İnsanların bu konudaki tutumlarını bilmenizi istedim.

Teksaslı ünlü bir müzisyen Butch Hancock’un sevdiğim bir deyişi buraya çok uygun düşer:

“Lubbock, Teksas’taki yaşam bana iki şeyi öğretti: Birincisi, Tanrı beni o kadar çok seviyor ki sonunda cehennemde yanacağım.

İkincisi, cinsel ilişki bu dünyadaki en berbat ve pis şeydir ve onu sevdiğiniz biri için saklamanız gerekir.”

Teşekkürler, Butch!



Yapay Yaşam - Farklı Türde Bir DNA



Bu kitabın yayınlandığı bu yıl, İnsanın DNA Genomunun haritasını rekor zamanda çıktıran Craig Venter, yeni bir yaşam formu olarak görünen bir şey yarattı. Bu elbette tartışmalı, ama bilimsel olarak derin çalışmada, Venter’in enstitüsü, kendi kendini üreten ve -onu tanımlamak için onlarca yıldır bilimde kullandığımız standartlarla- “yaşama sahip” görünen çok basit bir DNA yaratmıştı.

İnsan Genomu, üç milyarı aşkın parçaya sahiptir. Venter’in yeni yaşam formu oldukça basittir, sadece bir milyon kadar parçaya sahiptir ve onların hepsi protein-şifreleyici ve gen üreticidir. Venter’in DNA’sı temel yaşamdır ve aslında bir gün İnsanın en iyi yaşam-dostu olarak görülebilir. O, en sonunda bir İnsanın DNA molekülündeki zeki iyileştirici özellikleri bir başka İnsanın DNA molekülüne taşımaya yardımcı olması için tasarlanmıştır ve İnsan yaşamına yardımcı olacak ilk “zeki minik-robot” olarak görülebilir. Virüsle mücadele ve minik-şifa için olasılıklar sonsuzdur.

Doğal olarak, burada tehlike vardır ve bu derinlikteki her bilimsel keşfin iyi ve kötü bir yanı vardır. Bu tartışmayı kimin kazanacağı ve onun uygunluğu bu kitabın konusu değildir. Ama yine de Kryon’un burada ne gördüğünü ve bunun tümüyle ne anlama geldiğini bilmek isteyenler olacaktır. Bunu şimdi açıklayabileceğim, çünkü bu keşif gerçekleştikten hemen sonra Kryon onun hakkında konuştu.

Birincisi, bundan, onlarca yıldır yapılan ve isteyerek ya da istemeyerek paylaştığınız genetik değiştirmelerden korktuğunuzdan daha fazla korkmayın. Biz dikkatli olmalı ve ona saygı göstermeliyiz, çünkü o ayrıca terörizm için bir vasıta da olabilir. Böylece tekrar İnsanın niyeti konusuna ve icat ettiğimiz şeylerle ne yaptığımıza geri dönüyoruz. Nükleer enerji, bizim seçimimize göre, havayı temizlemeye yardımcı olabilir de, insanlığı yok edebilir de. Yüzyılların en derin buluşları her iki yönde de kullanılabilir. Böylece, biz yine kendi kaderimizden sorumluyuz.

Ama “kötü” şeyi yapıp, kötülük kuvvetlerini ona ya da yeni yaşam formuna iliştirmeyin. O basittir, çok akıllı ve çok programlanabilir değildir. Çünkü onda İnsanın kimyasının sadece küçük bir bölümü vardır. O, daha önce sözünü ettiğimiz (şeytan işi olarak görülmüş olan) ilk kalp naklinin olduğundan daha kötü bir şey değildir. Bu tür saçma suçlamaları aşıp, onu olduğu gibi, bilinçsiz bir kimyasal icat olarak görün. O zaman onun ahlakî olup olmadığına kendiniz karar verebilir ve onun var olma hakkını kabul ya da ret edebilirsiniz.

Bu yeni DNA kuantum bir niteliğe sahip değildir. Hiçbir İnsan kuantum DNA’yı yaratamaz, çünkü şu anda Dünya üzerinde hiç kimse, 3B kimyasının dışında karmaşık bir alan yaratmak şöyle dursun, boyutlar-arası bir alanı ölçebilecek bir şeye bile sahip değildir. Dolayısıyla, yapay yaşam sadece kimyasaldır, kutsal bir İnsanın sahip olduğu aynı türde kuantum kimyaya sahip değildir ve asla da olamayacaktır.

ÖZET: Bu buluştan korkmayın. Kryon, bizim DNA türümüzün bu dünyadaki tek kutsal DNA olduğunu söyler. İlk DNA bu dünyadaki doğal kimyasal evrimin bir ürünüdür; o doğal olarak meydana gelmiştir. Venter, o evrimsel sürecin kimyasını kopyalamıştır, ama bize “spiritüel yaradılış”ın kutsallığını veren Pleiades öyküsüdür ve o bizim ruh bilincimiz olan “yaşam kıvılcımı”dır. Bize içimizdeki Tanrı’nm sevgisini veren şey temel kimya değildir. Anahtar, “içimizdeki Yaratıcı”nın kutsallığıdır. O kimya değil, kuantum bilgidir.





Sonsöz - Yeni Çağ’da İnsan Ticari Makinesi


Şimdi DNA’nın on dört tabakasının, belki daha da fazlasının bulunduğunu iddia eden birçok kişi vardır. Onlar, hatta, o tabakalara daha büyük ezoterik anlamlar ve kendi yarattıkları isimleri verirler. Onları kutsayın! Çünkü bu sadece, bu kitabın öğrettiği şeyin bir genişlemesidir! Hatırlayın, DNA aslında tabakalara sahip değildir! O, karşılıklı-etkileşimli olan ve hiçbir lineer parçası olmayan çok-boyutlu bir motoru anlamanıza yardımcı olabilecek bilgi gruplarına sahiptir.

Böylece, birisinin daha fazla tabakayı öğrettiğini işittiğinizde, dikkat edin. Kendiniz ayırt edin, çünkü DNA’nın bu dünyadaki gelişiminin bir sonraki tekâmülüne bakıyor olabilirsiniz. Tüm bunlarda, bir öğretmenin daha çok tabakaya, farklı isimlere sahip olduğu ve dolayısıyla “doğru öğretmen” olduğu olgusunun bulunmadığını bilin. Eğer birisi bunu söylüyorsa, o anlatılmak istenen şeyi tamamen kaçırmış demektir; çünkü bu içimizdeki Yaratıcı’nın bir incelemesidir ve o Yaratıcı’nm sizin sayabileceğiniz parçaları yoktur. Onun yerine, yeni bilgiyi kutlayın. Onun mevcut bilgiye uyduğunu, ama sadece farklı bir biçimde ifade edildiğini görebilirsiniz. Belki o tamamen yeni olabilir. Her durumda, DNA’nız “farkında”dır ve tıpkı üstat yaratıcının zihninin yapabileceği gibi, her konu hakkında size kesin bir “evet veya hayır” yanıtı verebilir. Yeni Çağ İnsanlarının bu şeyleri lineerliğin dışında değerlendirmelerinin zamanı gelmiştir. Onlara enerjisel olarak bakın ve orada gerçeğin bulunup bulunmadığını hissedin. Artık, okuduğumuz her şeye inanmak yerine, ayırt etmemizin zamanı gelmiştir.

1999’da Jan Tober’le birlikte, Yeni Bilincin Çocukları hakkında, Indigo Çocuklar adlı bir kitap yayınladık. O, İnsan ruhunun tekâmülüyle ilgili bir rapordur. Amacımız, dünyanın her yanındaki çocuklara ve görünüşte zor çocuklarla başa çıkmaya çalışan ebeveynlere yardımcı olmak ve meydana gelen şeyi açıklamaktı. Bu kitap çok beğenildi ve tüm dünyada en az yirmi dilde yayınlanarak, yarım milyon kopyanın üzerinde sattı. Ebeveynler ve öğretmenler bu kitabı iyi anladılar! Daha sonra, ebeveynler, eğitimciler ve işyerlerindeki yöneticiler için, bu olağanüstü kavramsal çocuklarla nasıl başa çıkacaklarıyla ilgili biraz daha bilgi içeren iki kitap daha yayınladık.

Ama 1999’da, bu konunun popülerliği görülür görülmez, hemen başka isimlerle diğer “yeni” çocuklar hakkında kitaplar yayınlandı. Bu komik bir durumdu. Çok kısa bir sürede, (Índigo değil) farklı isimlerle başka türde çocukların varlığından söz eden yeni kitaplar çıkmıştı! Sanki herkes “medyumik” olarak aktardıkları isimli çocuklarla ilgili olarak kendi görüşlerini ileri sürmek istiyordu.

Bunun ironik yanı, Índigo isminin medyumik olarak aktarılmış bir isim değil, kendisine tıbbi olarak sinestezi tanısı koyulmuş olan vizyoner Nancy Tappe’nin ortaya attığı bir isim olmasıydı. Bu tıbbi anomalinin niteliklerinden biri, enerjinin çevresindeki renkleri duyumsama yeteneğidir. Nancy, yeni doğmuş çocukların çevresinde indigo rengini görmüş, böylece tüm yeni çocuklar İndigolar olarak adlandırılmışlardı. Bu, “yeni bilinçli tüm çocuklar” anlamına gelir. Bu, psişik yeteneklerle görülen ezoterik bir renk değildir. Böylece, tanımı gereği, doğan tüm çocuklar bu yeni bilinç kategorisindeydiler. Bununla birlikte, gittikçe daha çok kişi arbedeye atlarken, onlarınkinin farklı olduğunu iddia ederken, bu ismin gerçekte ne anlama geldiğini bile öğrenmeye çalışmazken, “yeni çocukların isimlerinin ve renklerinin bir savaşı” varmış gibi görünüyordu.

İndigolarla hiçbir ilgisi olmayan ve bu dünyada tek bir çocuğa bile yardımcı olmayan, índigo adlı bir film yapıldı. índigo Çocuklar ile ilgili, Nancy’den (ve onun bu çocukların ve bunun ne anlama geldiğinin görülmesine yaptığı katkıdan) hiç söz etmeyen bir belgesel film yapıldı. Bu, índigo konusunu kendi menfaatine çevirebilecek ve isimlerini ön plâna çıkarabilecek herkes için serbestçe girilebilecek bir alandı ve onlar da bunu yaptılar. Düş kırıklığı şu ki, tüm bunların içinde, ben çocukların geride bırakıldıklarını hissediyorum, çünkü bu projelerin çocuklarla çok az ilgisi vardı. Bu kişiler, índigo isminin popülerliğinden yararlanmış ve ilk bilginin tüm amacını gözden kaçırmışlardı.

Şimdi aynı şeyin tekrarlanması potansiyeli vardır; çünkü bu kitap DNA isimlerinin yanlış olduğunu ya da on iki tabakadan daha fazla veya daha az tabakanın bulunduğunu veya tüm bu şeyin sizin ruhunuzu ele geçirmek için düzenlenen dev bir komplonun bir parçası olduğunu iddia eden birçok kişiyi harekete geçirecektir. İbranice bilenler verilen anlamları tartışacaklardır (şimdiden bunu yapmışlardır). Bazıları bu kitaba eklentiler yapmak, onun yerine kendi bilgilerini geçirmek, onu düzeltmek, hatta onu yakıp yok etmek isteyeceklerdir. Bunu umursamıyorum. Umursadığım şey şudur: Yayınlanacak yeni kitaplar sizin içinizdeki Yaratıcı’yı kişisel olarak daha ileri düzeyde incelemenizi sağlayacak mıdır? Onlar huzurun olmadığı yerde huzur yaratacak mıdır? Onlar drama mı neden olacaktır, yoksa ruhu teselli edip yatıştıracak mıdır?

Ben, insanlık tarihindeki en büyük tekâmülsel değişimi herkese duyurmak için bu kitabı yazdım. 1987’den itibaren, galaksimiz 2012’deki Galaktik Hizalanma’ya doğru bir salyangoz hızıyla ilerlerken (Güneş’imizin galaktik ekvatorla ve Samanyolu’nun merkeziyle matematiksel olarak tartışmalı hizalanmasına doğru her ay .0001 dereceyle ilerlerken), biz muazzam bir değişim görüyorduk. Biz, Yerküre’nin kurbanları olmadığımızı keşfediyoruz. Bizi karanlıkta tutmuş olan bir önermeyi, kirli doğmuş olduğumuz ve bir şansa sahip olmadığımız önermesini sorguluyoruz. Yüz binlerce İnsan, içlerinde Yaratı- cı’nın bulunduğu, kendilerini duygusal ve fiziksel olarak iyileştirebilecekleri, kendi bedenlerine ve gezegene -en sonunda İnsanların İnsanlarla çalışma biçimini değiştirebilecek- bir bilgi akışını başlatabilecekleri gerçeğine uyanıyor. Onlar hemen hemen tüm çözümlerin, siyasi çözümlerin bile merkezinde şefkati buluyorlar. Onlar en nihayet, kendilerine verilmiş olanı kolayca kabullenip benimsemek yerine, kendi koşullarını yaratmanın sorumluluğunu üstleniyorlar. Bütün kültürler, geçmişte kendilerine söylenmiş olanı sorguluyorlar.

Sonuç tüm çevremizdedir, açgözlülüğün yerini bilgelik almakta, parasal sistemler başlangıçtan beri olmaları gereken bir şeye, yönetim kurulunun çok daha dürüst olduğu şirket yapılarına doğru değişmektedir. Tüm ülkeler yüzyıllardır sürdürdükleri, eski bir enerjiyi çalıştırma yollarını değiştiriyor ve Dünya üzerindeki en eski enerji, olduğu gibi -kokuşmuş bir şey- olarak görülüyor ve ilk kez hemen herkes onun kokusunu duyabiliyor.

Bırakın, bu kitap sizi daha muhteşem bir amaca, Yaratıcı’yı bulma ve mutlu, merkezinde ve insanlık için umutlu olmaya başlama amacına uyandırsın. Eğer başka bir kitabı alırsanız ve o da aynı şeyi yaparsa, o zaman onu okuyun ve kitaplıkta bu kitabın yanına koyun. Eğer bu kitaptaki prensipleri öğreten bir başka şey bulursanız, onu kullanın! Sizin kendi DNA’nız olan ayırt-etme motorunu kullanın ve orada bulunan şeylerin enerjilerini tartıp değerlendirin, çünkü böyle tartılacak çok şey olacaktır.

Eğer o kalbinize hitap ediyorsa, o zaman o bu öğretinin bir devamıdır. Eğer o iyileşmenize yardımcı oluyor ve sizi bir anlayışa ulaştırıyorsa, o zaman onu kutlayın. Eğer onu okuyup “Bu benim ruhuma uygun” diyebiliyorsanız, ne olursa olsun, onu asla bırakmayın. Eğer amacınızı ve evrendeki yerinizi bulduğunuz için sevinçle ağlayabiliyorsanız, o zaman onu tekrar tekrar okuyun. Eğer biri en sonunda yirmi yedi tabakayı tanımlarsa, o zaman onların hepsini kutlayın!

Ancak, eğer o kitap eleştiriyor, dramatik ve kıyamet günü kehanetleri sunuyorsa, iyi şeyleri hak edebilmek için bir şey yapmanız gerektiğini söylüyorsa; sonunuzun ne zaman geleceğiyle ilgili bir tarih veriyor, sonra bunu son anda değiştiriyor ve size, “Biz kendi kendimizi kurtardık” diyorsa, o zaman onun ne olduğunu görün: Bir pazarlama kitabı.

Gerçeği bilmenizin zamanı gelmiştir. Bir yazar olarak, kitapları ve belgesel filmleri satmanın kolay olduğunu size söyleyebilirim. Dramatik bir şey yaratın, neler olacağıyla ilgili eski kehanetleri kullanarak ona inanılırlık katın, onu Nostrada- mus’un kehanetleri gibi şeylerle sarıp sarmalayın, bu görüntülerin ardına ürkütücü bir müzik koyun ve öyküyü anfizemli ve dehşet uzmanı bir sunucuya anlattırın. Böylece banka hesabınızı kabartın.

Belki, önümüzdeki yıllar tüm bu korku tacirliğini sona erdirebilir. Bu size bağlıdır, sevgili okurlar. Size bağlıdır.

Yüksek Benliğinin enerjisini bu kitaptaki prensipleri anlamak için kullanmış olan herkese içtenlikle teşekkür ediyorum!

Lee Carroll





DNA'nın On İki Tabakasının İllüstrasyonları


Çizen: Elan Dubro Cohen

www.ElanDubroCohen.com





DNA'nın Birinci Tabakası

Keter Etz Chayim

Kryon'un verdiği anlam:

“Yaşam Ağacı”

Biyolojik Tabaka - Çift Sarmal

1., 2. ve 3. Tabakalardan Oluşan “Temel Oluşturan Grup”un Bir Parçası





DNA'nın İkinci Tabakası

Torah Eser Sphirot

Kryon'un verdiği anlam:

“Tanrısal Yasa Kaydedilmiş-Plânı”

Yaşam Dersi Tabakası

1., 2. ve 3. Tabakalardan Oluşan “Temel Oluşturan Grup”un Bir Parçası





DNA'nın Üçüncü Tabakası

Netzach Merkava Eliyahu

Kryon'un verdiği anlam:

“Yükseliş & Aktifleştirme”

Yükseliş Tabakası

1., 2. ve 3. Tabakalardan Oluşan “Temel Oluşturan Grup”un Bir Parçası





DNA'nın Dördüncü ve Beşinci Tabakaları

Urim Ve Tumim Aleph Etz Adonai

Kryon'un verdiği anlamlar:

“Işık & Güç” / “Öz Kristal Enerji”

Melek İsmi Tabakaları

4., 5. ve 6. Tabakalardan Oluşan “İnsan Tanrısal Grup”un Bir Parçası





DNA'nın Altıncı Tabakası

Ehyeh Asher Ehyeh

Kryon'un verdiği anlam:

“Ben Ben'im” / “Yüksek Benlik”

Dua & İletişim Tabakası

4., 5. ve 6. Tabakalardan Oluşan “İnsan Tanrısal Grup”un Bir Parçası





DNA'nın Yedinci Tabakası

Kadumah Elohim

Lemuryan ismi: Hoa Yawee Maru Kryon'un verdiği anlam:

“Açıklanan Tanrısallık” / DNA'nın Yuva Dili” Boyut Dışı Duyu Tabakası

7., 8. ve 9. Tabakalardan Oluşan “Lemuryan Grup”un Bir Parçası





DNA'nın Sekizinci Tabakası

Rochev Baaravot

Lemuryan ismi: Akee Yawee Fractus Kryon'un verdiği anlam:

“Işığın Binicileri” / “Ana Akaşik Kayıt” Bilgelik & Sorumluluk Tabakası

7., 8. ve 9. Tabakalardan Oluşan “Lemuryan Grup”un Bir Parçası





DNA'nın Dokuzuncu Tabakası

Shechinah-Esh

Kryon'un verdiği anlam:

“Genişleme Alevi”

St. Germain'in “Mor Alevi”

İnsanın Zeki Şifa Tabakası

7., 8. ve 9. Tabakalardan Oluşan “Lemuryan Grup”un Bir Parçası





DNA'nın Onuncu Tabakası

Vayikra

Kryon'un verdiği anlam:

“Tanrısallığa Çağrı” / “İçinizdeki Tanrı'nın Tanınması” Tanrısal Varoluş Kaynağı Tabakası

10., 11. ve 12. Tabakalardan Oluşan “Tanrı Grup”un Bir Parçası





DNA'nın On-birinci Tabakası

Chochmah Micha Halelu

Kryon'un verdiği anlam:

“Tanrısal Dişinin Bilgeliği”

Saf Şefkat & Ana Tabakası

10., 11. ve 12. Tabakalardan Oluşan “Tanrı Grup”un Bir Parçası





DNA'nın On-ikinci Tabakası

El Shadai

Kryon'un verdiği anlam:

“Tanrı” / “Her Şeye Kadir Tanrı” / “İçinizdeki Tanrı” İnsanın İçindeki Tanrı Özü - Tanrı Tabakası

10., 11. ve 12. Tabakalardan Oluşan “Tanrı Grup”un Bir Parçası





“Şimdi sizi DNA'nın iç kısmına götürmek ve bu sürecin içindeki ezoterik unsurları ve sevgiyi göstermek istiyorum. Çünkü kimyadan daha fazla, bu DNA olayı, kutsal yaşamın esasını, evrenin içindeki -boyutların bir araya gelişi ve yaradılışın sevinci ile birleşen- Tanrı sevgisini tanımlar. DNA, Tanrı ile İnsanın kesiştiği yerdir, kuantum ile kuantum-olmayanın karışımıdır ve evrenin gerçeğinin özüyle titreşir.”

Kryon





“DNA, bedenin -sezgisel idraklerinizin derinliğini, korkunun ve düş kırıklığının sıkı dokusunu yarıp geçmelerinizi dinleyen- antenidir. O, sevincinizin doruklarını, tutkunuzun zirvelerini ölçer ve siz Tanrı'ya giden yolun her zaman açık ve sizin için erişilebilir olduğunu en sonunda anladığınızda yüzünüzde beliren gülümsemeyi görür. DNA buna, sizi güçlendirmek ve Dünya üzerindeki yaşamınızı tamamlamak için hücresel yapıyı düzenleyerek karşılık verir. O, kendi ihtişamının her bir tabakasını -şifa çorbasını, sevgi birliğini yaratacak ve İnsanın niyetini onurlandıracak- mükemmel biçimlerde kullanır. En sonunda, insanlar içlerindeki Üstatlığı anlamaya başlamaktadırlar!”





AKAŞA YAYINLARI



Meditasyon Arkturus Mesajları

Bioritimler Ptaah-Pleiades Mesajları 2

Üçüncü Göz Kryon 1- Bitiş Zamanı

İkinci Beden Kryon 2- Bir İnsan Gibi Düşünmeyin

Andromeda'dan Gelen UFO Solara-Küçük Bir Gezegende

İçimdeki Yolculuk Kryon 3- İnsan Ruhunun Simyası

Sevginin Sonsuz Dansı Işık Temsilcileri

Dışarıda Hiçbirşey Var Işık Temsilcilerinin Sırrı

Ramtha Kryon 4- Tanrıyla Birlikte

Eşruhlar İlahi Rehberlik

%100 Düşünce Gücü Kryon - Yuvaya Yolculuk

Yüksek Bilinç Kılavuzu Kryon 5- Yuvadan Mektuplar

M.S. 2150 Şimdi'nin Gücü

Yaratıcı İmgeleme Kryon 6- 2000: Eşiği Geçmek

Az Seçilen Yol Hatırla

Ra Bilgileri Işığı Arayanların Karanlık Yanı

Ra Bilgileri 2 İndigo Çocuklar

Ra Bilgileri 3 Mucize İlaçlar

Ra Bilgileri 4 Ölümsüz Üstatların Yaşam ve Öğretisi 1

Ben O'yum Ölümsüz Üstatların Yaşam ve Öğretisi 2

İllüzyonların Anımsanışı Ölümsüz Üstatların Yaşam ve Öğretisi 3

%51 Zararsızlık Omni - Yaradılışın Dört Prensibi

Rüyadan Uyanış Kryon 7- Yeni Başlangıç

Özgürlüğe Davet Yuvaya Hoşgeldiniz

Kristal Mucizesi Şimdi'nin Gücü Uygulama Kitabı

TümHastalıkların Zihinsel İçimizdeki Kahraman

Nedenleri Sonsuzluğa Açılan Kapı

Hayatınızın Amacı Dinginliğin Gücü

Mutlak Gücün Yolu Ruhsal Astroloji

Ruhsal Büyüme Kristal Çocuklar

Işık Habercileri Lemurya Yolu

Ruhsal Şifa Teknikleri Ruhun Pusulası

Işığın Çağrısı Maya Takvimi ve Bilincin Dönüşümü

Yükseliş Kryon 8 - Yeni Bir İlahi Takdir

Galaktik İnsan Ruhsal Psikoloji

Sevgiye Dönüş Bilginin Sesi

Yükseliş 2 Feng Shui ile Yaşamını Yeniden Yarat

Yükseliş 3 Aydınlanma Fenomeni

Hathor Bilgileri Bireylerin Ailelerin ve Ulusların İyileşmesi

Yükseliş 4 Rüya Kitabı

Feng Shui Kryon 9 - Perdeyi Kaldırmak

Kendini Tanıma Rehberi Kirael - Büyük Değişim

Ölümün Ötesi Tanrı Çağı

Ptaah-Pleiades Mesajları 1





{1} Söz konusu kitapta, bu bilgilerin (İdris Peygamber olarak da tanınan) Ophanim Enok ile (Başmelek) Metatron’dan geldiği ifade edilmektedir. (Ç .N.)

{2} Genom: Bir organizmanın sahip olduğu genetik şifrelerin, genetik talimatların tamamı. (Ç .N.)

{3} Anladığım kadarıyla, bu oran % 3 ila % 4 arasındadır, çünkü hem Dr. Ovokaitys önsözünde, hem de Kryon bu kitapta yer alan bir celsesinde bu orandan % 3 olarak söz etmektedir. Çeşitli kaynakları incelediğinizde, aynı şekilde yuvarlak rakam olarak % 3 ya da % 4’ün kullanıldığını görebilirsiniz. (Ç.N.)

{4} Bu konuda daha geniş bilgi için Solara’nın Küçük Bir Gezegende Nasıl Büyük Yaşamalı (Akaşa Yayınları) adlı kitabını okumanızı tavsiye ederim. (Ç.N.)

{5} Orijinal yayınlarında, Kryon’un Yuvaya Yolculuk adlı romanı ve (Kryon kitaplarında yer alan mesellerden oluşan) bir mesel kitabı da numaralandırıldığından, bu kitap onlara göre Kryon’un On-ikinci Kitabıdır. Biz sadece öğreti kitaplarını numaralandırdığımızdan, bu bize göre Onuncu Kitaptır. (Akaşa)

{6} Urim Ve Tumim ismindeki “Ve” sözcüğü İbranice’de aynen yer almaktadır. (Ç.N)

{7} Bkz. Donald L. O’Dell’in How the Bible Became the Bible (İncil Nasıl İncil Oldu) www.kryon.com/Bible

{8} Orijinal yayınlarında, Kryon’un Yuvaya Yolculuk adlı romanı ve (Kryon kitaplarında yer alan mesellerden oluşan) bir mesel kitabı da numaralandırıldığı için, bu kitap onlara göre Kryon’un 12. kitabıdır. Biz sadece öğreti kitaplarını numaralandırdığımız için, bu bize göre Onuncu Kitaptır. (Akaşa Yayınları)





