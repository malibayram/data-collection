Hz. YUNUS EMRE Şiirleri



KARA TOPRAĞIN ALTINDA

Teferrüç eyleyu vardım, sabahın sinleri gördüm Karışmış kara toprağa, şu nazik tenleri gördüm

Çürümüş, toprak olmuş ten, sin içinde yatar pinhan Boşanmış damariakmış kan, batmış kefenleri gördüm

Yıkılmış sinleri dolmuş, evleri belirsiz olmuş Kamu endişeden kalmış, ne düşvar halleri gördüm

Yaylalar yaylamaz olmuş, kışlalar kışlamaz olmuş Bar tutmuş, söylemez olmuş, ağızda dilleri gördüm

Kimisi zevk ü işrette, kimi saz ü beşarette Kimi bela vü mihnette, dün olmuş günleri gördüm

Soğulmuş şol kara gözler, belirsiz olmuş ay yüzler Kara toprağın altında, gül deren elleri gördüm

Kimisi boynunu eğmiş, tenini toprağa salmış Anasına küsüp gitmiş, boynun buranları gördüm

Kimi zari kılıp ağlar, zebaniler canın dağlar Tutuşmuş sinleri oda, çıkan tütünleri gördüm

Yunus bunu kanda gördü, gelip bize haber verdi Aklım vardı, bilim şaştı;nitekim şunları gördüm

HEY BENİM ÖMRÜM KUŞU

Hey benim ömrüm kuşu, kande varasın bir gün Ecel arayı görür, ele giresin bir gün

Gele göğsüne kona, tenin tutuşa yana Bir kadeh şerbet suna, içe kanasın bir gün

Görmeğe gelenleri, hal hatır soranları Sevgili yarenleri, görmez olasın bir gün

Yarenlerin geleler, seni tacilleyeler Soyalar donlarını, uryan olasın bir gün

Tap tımar eyle tene, yarar eyle bu cana Şol yılana çiyana, nasip olasın bir gün

Münkerle Nekir gele, gele karşında dura Dilince sual sora, cevap veresin bir gün

Aşık Yunus nidesin, acep kanda gidesin Erenler meclisine, girmez olasın bir gün

ACEP N'OLA BENİM HALİM

Bir korku düştü canıma, acep n'ola benim halim Derman olmaz ise bana, acep n'ola benim halim

Canım tenimden üzüle, gitmek yararı düzüle Bu suret nakşı bozula, acep n'ola benim halim

Dünya donların soyucak, yuyucu tenim yuyucak İletip kabre koyucak, acep n'ola benim halim

Eller gidip ben kalıcak, sinde yalnız olucak Münkerle Nekir gelicek, acep n'ola benim halim

Ne ayak tuta, ne elim, ne aklım kala, ne bilim Cevap vermez ise dilim, acep n'ola benim halim

Mezardan duru gelicek, hak terazi kurulacak Amelimiz görülecek, acep n'ola benim halim

Miskin Yunus eydür sözü, kan yaş ile dolu gözü Dergahına tutar yüzü, acep n'ola benim halim

BİR DEM GELİR

Hak bir gönül verdi bana, ha! demeden hayran olur Bir dem gelir şadan olur, bir dem gelir giryan olur

Bir dem sanasın kış gibi, şol zemheri olmuş gibi Bir dem beşaretten doğar, hoş bağ ile büstan olur

Bir dem gelir söyleyemez, bir sözü şerh eyleyemez Bir dem dilinden dür döker, dertlilere derman olur

Bir dem div olur ya peri, viraneler olur yeri Bir dem uçar Belkıs ile, sultan-ı ins ü can olur

Bir dem varır mescidlere, yüz sürer anda yerlere Bir dem varır deyre girer, İncil okur ruhban olur

Bir dem gelir İsa gibi, ölmüşleri diri kılur Bir dem girer kibr evine, Fir'avn ile Haman olur

Bir dem döner Cebraile, rahmet saçar her mahfile Bir dem gelir gümrah olur, miskin Yunus hayran olur

NE SÖYLERLER, NE BİR HABER VERİRLER

Yalancı dünyaya konup göçenler Ne söylerler, ne bir haber verirler

Üzerinde, türlü otlar bitenler Ne söylerler, ne bir haber verirler

Kimisinin üstünde biter otlar

Kiminin başında sıra serviler

Kimi masum, kimi güzel yiğitler

Ne söylerler, ne bir haber verirler

Toprağa gark olmuş nazik tenleri

Söylemeden kalmış, tatlı dilleri

Gelin, duadan unutman bunları

Ne söylerler, ne bir haber verirler

Yunus der ki, gör takdirin işleri

Dökülmüştür kirpikleri kaşları

Başları ucunda hece taşları

Ne söylerler, ne bir haber verirler

AŞIMA ZEHR-İ KATİL KATMIŞIM BEN

Bu ömrüm yok yere harc etmişim ben Canım gör nice oda atmışım ben

Kimse kimesneye etmemiş ola Anı kim kendime ben etmişim ben

Amelim rahtını, derdim götürdüm Kamu assım, ziyana satmışım ben

Cihanda bir sınık saksıdan ötrü Güherlerim ziyana satmışım ben

Amelim her ne ki varsa riyadır Acep ihlası ne unutmuşum ben

Giceye eresini kimse bilmez Tul-i emel başın uzatmışım ben

Dügeli ömrümü, harcına sürdüm Ziyandan bellidir, ne utmuşum ben

Aguya bal deyu parmak uzattım Aşıma zehr-i katil katmışım ben

Biçare Yunus'un çoktur günahı Hakkın dergahına yüz tutmuşum ben

AYRUK GERİ GELMEYESİN

Yok yere geçirdim günü, ah nideyim ömrüm seni Geldin geçtin bilmedim, ah nideyim ömrüm seni

Seni bahaya almadım, anın çün kadrin bilmedim Sana vefadar olmadım, ah nideyim ömrüm seni

Ömrüm ipi üzüleser, suret nakşı bozulasar Hayrım şerrim yazılasar, ah nideyim ömrüm seni

Ayruk geri gelmeyesin, gelip beni bulmayasın Bu devranı sürmeyesin, ah nideyim ömrüm seni

İşte koyup gidisersin, beni garip edisersin Kara yere girisersin, ah nideyim ömrüm seni

Hani seninle olduğum, şad olubeni güldüğüm Ya son ucu yad olduğum, ah nideyim ömrüm seni

Miskin Yunus gidisersin, acep sefer edisersin Ettiklerin bulusarsın, ah nideyim ömrüm seni

ELİF'TEN BE'Yİ BİLMEYEN

Vaktinize hazır olun, ecel vardır, gelir bir gün Emanettir kuşça canın, , issi vardır, alır bir gün

Nice bin kere kaçarsan, yedi deryalar geçersen Pervaz uruben uçarsan, ecel seni bulur bir gün

İşbu meclise gelmeyen, anup nasihat almayan Elif'ten be'yi bilmeyen, okur kişi olur bir gün

Tutmaz olur tutan eller, çürür şol söyleyen diller Sevip kazandığın mallar, varislere kalır bir gün

Yunus Emre'm bunu söyler, aşkın deryasını boylar Şol yüce köşkler, saraylar, viran olur kalır bir gün

GÜNDÜZLERİ OLMUŞ GECE

Yer yüzünde gezer idim, uğradım milketler yatır Kimi ulu, kimi kiçi, key kuşağı berkler yatır

Kimi yiğit, kimi koca, gündüzleri olmuş gece, Kimi derviş, kimi hoca, mümin muhakkikler yatır

Doğru varırdı yolları, kalem tutardı elleri Bülbüle benzer dilleri, danişment alimler yatır

Ulu, kiçi ağlamışlar, server yiğitler komuşlar Baş ucunda yay asmışlar, dökülüben oklar yatır

Atalarının izi tozlu, enginleri dürlü donlu Hüküm eder ay ü güne, şol usullü beyler yatır

Elleri dürür kınalı, hem karavaşlu dayelu Karga gibi kara saçlı, gül yüzlü hatunlar yatır

Uşacıklar, oğlancıklar, oynar güler bülbül gibi Ayrılmışlaranaları, sinlerini bekler yatır

El bağlamışlar kamusu, hak Çalaptandır umusu Düğürlü kızdır kimisi, alınmadık haklar yatır

Yunus bilmez kendi halin, Hak Çalap söyletir dilin Bir nicesi yeni gelin, ak değirmi yüzler yatır

GELEN GEÇER, KONAN GÖÇER

Bu dünya kimseye kalmaz, anadur ölümün zinhar Kaçan kimse gider gelmez, anadur ölümün zinhar

Gelen geçer, konan göçer, nasip oldukça yer içer Ecel ömre kefen biçer, anadur ölümün zinhar

Üstüne çün çöker dağlar, ecel gelir dilin bağlar Kalır bu bahçeler bağlar, anadur ölümün zinhar

Kefen donun ola toprak, bitiser üstünde yaprak Dola gözlerine toprak, anadur ölümün zinhar

Nice cem'ettin ise mal, alır varislerin filhal Sinde sen çekersin vebal, anadur ölümün zinhar

Pes anı sanma malındır, haram ise vebalindir Helal ise sualindir, anadur ölümün zinhar

Kalır ayruklara malın, seninle gider amalin İrişmez bir pula elin, anadur ölümün zinhar

Geri gelmez varan anda, kalır ol karannu sinde Sevap işleyu gör bunda, anadur ölümün zinhar

Günahkarsın günahın çok, günah için bir ahın yok Varacak gayrı rahın yok, anadur ölümün zinhar

Yunus tak boynuna bendi, sonra halka ver bu pendi Cihandan kes bu payvandı, anadur ölümün zinhar

BENCİLEYİN GÜLMEDİK BAŞ

Yürü fani dünya, sana gelende gülmüş var mıdır Bencileyin gözü yaşlı, ağlayu kalmış var mıdır

Söylerim bilmezem sözü'm, yürürüm görmezem özüm Bir oldu gecem gündüzüm, hiç böyle olmuş var mıdır

Benim baştan yüreğim baş, göz yumuldu çekildi kaş Bencileyin gülmedik baş, cihana gelmiş var mıdır

Döğdüm başım taşlar ile, kan akıttım yaşlar ile Yarenler kardeşler ile, candan ayrılmış var mıdır

Ahır halkla helallaşıp, her biriyle esenleşip Bencileyin aklı şaşıp, ağlayu kalmış var mıdır

Bunca zamanlar bilişip, ahır dönüp ayrılışıp Böyle bir dertlere düşü'p, odlara yanmış var mıdır

Kanda yürüsem inlerim, hiç sesin gelmez dinlerim Gelesin deyu gözlerim, gidende gelmiş var mıdır

Bu söylediğim sözleri, dertliler için söylerim Acep bu benim sözümden, haberim almış var mıdır

A dostlar esenleşelim, tuz ekmek helallaşalım Ta ölünce ağlaşalım, ağlayıp gülmüş var mıdır

Ağlayıp bulmadım çare, çok yalvardum Peygambere Yunus gibi yüzü kare, cihana gelmiş var mıdır

BIRAK İKİLİĞİ

Sen sende iken menzil alınmaz Bahri olmadan gevher bulunmaz

Er açtı yolu ayan eyledi Tolun ay doğdu, hergiz tolunmaz

Er manasından, almayan cahil Taştandır bağrı hergiz delinmez

Er urdu yare, zahmi belirmez Var! Bu yareme, merhem bulunmaz

Mağripten maşrik erin gözüne Ayan görüne perde olunmaz

Ko ikiliği, gel birliğe yet Bir olan canlar ayrı dölenmez

Yunus, ver canını hak yoluna Can vermeyince canan bulunmaz

SENİN KOKUN DUYDU CANIM

İlahi bir aşk ver bana, kandalığım bilmeyeyim Yavu kılayum ben beni, isteyuben bulmayayım

Al gider benden benliği, doldur içime şenliği Bu dünyada öldür beni, varıp anda ölmeyeyim

Şöyle hayran eyle beni, bilmeyeyim dünden günü Daim isteyeyim seni, ayruk nakşa kalmayayım

Senin kokun duydu canım, terkini urdu cihanın Hergiz belirmez mekanın, seni kande isteyeyim

Aşkın bir od urdu cana, üs yürürem yana yana Ciğerim gark oldu kana, nice zari kılmayayım

Ko ben yanayım tüteyim, bülbül olayım öteyim Dost bahçesinde biteyim, açıluben solmayayım

Halim getirsem dile, kim bana söğe, kim güle Bari yanayım dert ile, ben dillere gelmeyeyim

Mansur um çek dara beni, ayan göster anda seni Kurban kılayum bu canı, aşka münkir olmayayım

Aşktır bu derdin dermanı, aşk yolunda verem canı Yunus Emre eydür bunu, bir dem aşksız olmayayım

SORARLAR BİR EYYAM GELİR

Bir gün senin defterini dürerler bir eyyam gelir Kamu aklını başına dererler bir eyyam gelir

Tevhide uydur sözünü, mevlaya döndür yüzünü Eynine kefen bezini, sararlar bir eyyam gelir

Azrail ala canını unuttura her sanını Kara toprağa tenini, kararlar bir eyyam gelir

Tenha kabrinde kalıcak, amellerin arz olucak Mahşer yerine yalıncak, sürerler bir eyyam gelir

Yunus eydür evvel baştan, ayırır seni kardaştan Ne ettin kurudan yaştan, sorarlar bir eyyam gelir

ŞOL KAHR İLE KAZANDIĞIN

Ey dünyayı seven kiş'i, bir gün koyup gitmek gerek Senin dileğinle değil, naçardır, ne etmek gerek

Gözün ile gördüğünü, şol hasretin olanları Akil isen an bunları, her kimseyi anmak gerek

Şol kahr ile kazandığın, bir gün kalısar körlüğe Şol mal ki körlüğe kalır, şaylığa harc etmek gerek

Kudret kandilinden senin, destur ile indi canın Bir gün geri gel deniser, şol sözü işitmek gerek

Ne hak buyruğun tutarsın, ne kul sözün işidirsin Hiç bilmezsin ma'na nedir, nedilde çağırmak gerek

Uydun bu nefsin sözüne, battın günah denizine Çirk getirdin can yüzüne, tövbeteğin tutmak gerek

Yunus;şimdi sen dil ile, ben Hakkı severim deme Ol padişah hazretine, görklü meta'iltmek gerek

GER TAŞ İSEN ERİYESİN

Sana ibret gerek ise, gel göresin bu sinleri Ger taş isen eriyesin, bakıp görücek bunları

Şunlar ki çoktur malları, gör nice oldu halları Son ucu bir gömlek imiş, anında yoktur yenleri

Kani mülke benim deyen, köşk ü saray beğenmeyen Şimdi bir evde yaturlar, taşlar olmuş üstünleri

Bunlar geri gelmeyeler, zühd ü taat kılmayalar Bu beyliği bulmayalar, zira geçti devranları

Kani ol şirin sözlüler, kani ol güneş yüzlüler Şöyle kaybolmuş bunlar, hiç belirmez nişanları

Bunlar bir vakt beyler idi, kapıcılar korlar idi Gel imdi gör, bilmeyesin, bey hangidir ya kulları

Ne kapı vardır giresi, ne yemek varır yiyesi Ne ışık vardır göresi, dün olmuştur gündüzleri

Bir gün senin dahi Yunus, benim dediklerin kala Seni dahi böyle ide, nitekim etti bunları

KABRE VARDIĞIM GECE

Ya Rab n’ola halim, kabre vardığım gece Eyi olmazsa amelim, kabre vardığım gece

Ya Rabbena yandırma, günahlara bandırma Çırağım söğündürme, kabre vardığım gece

Ya Rabbena hayr eyle, Muhammed’e yar eyle Kabrimizi nur eyle, kabre vardığım gece

Ya Rabbena tuş eyle, imanı yoldaş eyle Muhammed’e eş eyle, kabre vardığım gece

Ya Rabbena şaşırtma, yüzüm üzre düşürtme Zebaniler üşürme, kabre vardığım gece

Ya Rabbena eşimden, eşimden yoldaşımdan Aklı alma başımdan, kabre vardığım gece

Derviş Yunus’un sözü, kan ağlar iki gözü Mahrum eyleme bizi, kabre vardığım gece

YÜZ BİN PEYGAMBER

Hor bakma sen toprağa, toprakta neler yatur Kani bunca evliya, yüz bin Peygamber yatur

Cennette buğday yiyen, gaflet gömleğin giyen Hem dünyaya meyleden, Adem Peygamber yatur

Arkasiyle kum çeken, göz yaşıyle yuğuran Kabeye temel kuran, Halil Peygamber yatur

Vücudunu kurt yiyen, kurt yedikçe şükreden

Belalara sabreden, Eyyup Peygamber yatur

Balık karnında yatan, deryaları seyreden

Kabak kökün yastanan, Yunus Peygamber yatur

Kuyuda nihan olan, kul deyüben satılan Mısır’a sultan olan, Yusuf Peygamber yatur

Yusuf’un yavu kılan, kurt ile davi kılan Ağlayıp göğsüz kalan, Yakup Peygamber yatur

Asasın ejder eden, bahre urup yol eden Fir’avnı helak eden, Musa Peygamber yatur

Ol Allahın habibi , dertlilerin tabibi Enbiyalar serveri, Resul Muhammed yatur

Hayber kal’asın yıkan, kafiri oda yakan Şahinler gibi bakan, Ali gibi er yatur

Ata ana gülleri, Kur’an okur dilleri Fatm’ana oğulları;Hasan, Hüseyin yatur

İğnesin suya atan, balıklara getirten Tacın tahtın terkeden, İbrahim Ethem yatur

Gündüzler saim olan, geceler kaim olan Ariflerin sultanı, Bayzit Bestami yatur

Hakikat erleri, geçti dünyadan, her biri Konyada;ol Mevlana Hüdevandigar yatur

Çoktur Hakkın has kulları, fikr eyle bunları Saysam erenleri, görsen ne sultanlar yatur

Yunus sen de ölürsün, kara yere girersin Kara yer altında, çok günahkar kullar yatur

EVLİYALAR ALAN DÜNYASIN

Bilirim seni yalan dünyasın Evliyaları alan dünyasın

Kaçan kurtulsa kuş kurtulaydı Şahin kanadın kıran dünyasın

Sevdiğim aldın beni aldattın Dönüp yüzüme gülen dünyasın

Süleyman tahtın sen viran kıldın Masumlar boynun buran dünyasın

Dünya, bununla yedi gez doldu Ahır bizden de kalan dünyasın

Aşık Yunus, sema'la çarh urur Bu çarhımızı bozan dünyasın

GEÇER BU EYYAMLAR

Zikrullah eyleyip tevhit etmeğe Geçer bu eyyamlar, ellere girmez

Hakkın doğru yollarına gitmeğe Geçer bu eyyamlar, ellere girmez

Sen asan et doğru yolca gitmeğe

Varıp anda, kara yere yatmağa

Geceler supha dek, tevhit etmeğe

Geçer bu eyyamlar, ellere girmez

Aldatmasın seni dünya sefası

Giyesin kefen, koyasın libası

Vücudun şehrinde, ruhun hüması

Geçer bu eyyamlar, ellere girmez

Türlü donlar ile, kendin bezersin

Kitaplar okuyup, sözler yazarsın

Bildim dersin, niçil gafil gezersin

Geçer bu eyyamlar, ellere girmez

Yunus eydür, gelin imdi kardaşlar

Dökelim gözümüzden kanlı yaşlar

Nasihatim budur size dervişler

Geçer bu eyyamlar, ellere girmez

BENİ İRŞAT EDEN

Ağla gözüm ağla, gülmezem ayruk Gönül dosta gider, gelmezem ayruk

Ne gam bunda bana, bin gez ölürsem Anda ölüm olmaz, ölmezem ayruk

Yansın canım, yansın aşkın oduna Aksın kanlı yaşım aksın, silmezem ayruk

Göyündüm aşk ile, ta kül olunca Boyandım rengine, solmazam ayruk

Beni irşat eden mürşid-i kamil Yeter, bir el almazam ayruk

Varlığım yokluğa denişmişem ben, Bugün, cana, başa kalmazam ayruk

Fenadan bekaya göç eyler olduk Yüneldim şol yola, dönmezem ayruk

Muhabbet bahrinin gavvası oldum, Gerekmez, Ceyhuna dalmazam ayruk

Dilerim fazlından ayırmayasın Hocam, senden özge sevmezem ayruk

Söyler aşık dilinden bunları Yunus Eğer aşık isem, ölmezem ayruk

DAĞLAR İLE, TAŞLAR İLE

Dağlar ile, taşlar ile çağırayım Mevlam seni Seherlerde kuşlar ile, çağırayım Mevlam seni

Sular dibinde mahi ile, sahralarda ahu ile Aptal olup "Ya Hu" ile, çağırayım Mevlam seni

Gök yüzünde İsa ile, Tur dağında Musa ile Elimde asa ile, çağırayım Mevlam seni

Derdi öküş Eyyup ile, gözü yaşlı Yakup ile Ol Muhemmed mahbub ile çağırayım Mevlam seni

Hamd ü şükrullah ile, vasf-ı Kulhüvallah ile Daima zikrullah ile, çağırayım Mevlam seni

Bilmişim dünya halini, terk ettim kıyl ü kalini Baş açık ayak yalın, çağırayım Mevlam seni

Yunus okur diller ile, ol kumru bülbüller ile Hakkı seven kullar ile, çağırayım Mevlam seni

SON UCU

Sen bu cihan mülkünü Kaftan kafa tuttun tut Ya bu alem malını oynayuben yuttun tut

Süleyman'ın tahtına şah olup oturdun bil Dive, periye düpdüz hükümleri ettin tut

Fir'avn'ın hazinesin, Nüşirevan'ın genciyle Karun malına katıp, sen malına kattın tut

Bu dünya bir lokmadır, ağzında çiğnenmiş bil Çiğnenmişe ne yutmak, ha sen anı yuttun tut

Ömrün senin ok bigi, yay içinde dopdolu Dolmuş oka ne durmak, ha sen anı attın tut

Her bir nefes kim gelir, keseden ömr eksilir Çün kese ortalandı, sen anı tükettin tut

Çün denize gark oldun, boğazına geldi su Deli gibi talpınma, ey biçare battın tut

Ölüm vardır bilirsin, varıp gafil olursun Kamulardan ayrılıp, varıp sinde yattın tut

Yüz yıllar hoşluk ile, ömrün olursa Yunus Son ucu bir nefesdir, geç andan unuttun tut

BİR SAKİDEN İÇTİM ŞARAP

Bir sakiden içtim şarap, Arştan yüca meyhanesi Ol sakinin mestleriyiz, canlar anın peymanesi

Bir meclistir meclisimiz, anda ciğer kebap olur Bir şem'dir bunda yanar, güneş anın pervanesi

Aşk oduna yananların, külli vücudu nur olur Ol od bu oda benzemez, hiç belirmez zebanesi

Andaki mest olanların, olur Enelhak sözleri Hallac-ı Mansur gibidir en kemine divanesi

Ol meclisin bekrileri, ol şah Ethem gibidir Yüzbin olur her köşede, Belh şehrinin viranesi

Ey sat hezaran Bayezıt, anda muganniler çalar Ütrük nefsek teal olur, ol çalgının teranesi

Yunus bu cezbe sözlerin cahillere söylemegil Bilmez misin cahillerin nice geçer zemanesi

ÇIRAĞIMA KASTEDENİN

Aşkın odu düştü cana, eritti yürek yağını Kesti hevasetin kökün, oda yandırdı bağını

Kazdı kahır kazmasiyle, canda cefa ocağını Çaldı nefsin boynuna himmet eri bıçağını

Himmet suyu ile yudu, gönlün evin ap arıca Hizmet kapısından, ana sundu şükür ayağını

Her kim bize yanı yanar, Hak dileğin versin ana Urmaklığa kastedenin düşem öpem ayağını

Kim bize taş atar ise, güller nisar olsun ana Çırağıma kastedenin Hak yandırsın çırağını

Miskin gönlün, aşk elinden iki büküldü vücudu Tövbe kapısından, sundum ana iman dayağını

Gel imdi miskin Yunus, hevaseti elden bırak Çalabım, sen ruzi eyle bizi, kanaat bucağını

DÜNYAYA ÇOK GELİP GİTTİM

Beni bunda veribiyen, bilir ne işe geldim Kararım yok dünyada, giderim yumuşa geldim

Dünyaya çok gelip gittim, erenler eteğin tuttum Kudret ününü işittim, kaynayuben cuşa geldim

Sert söz ile gönül yıktım, od oldum canları yaktım Sırrımı aleme çaktım, bu halka temaşa geldim

Aşık oldum şol ay yüze, nisar oldum bal ağıza Nazar kıldım kara göze, siyah olup kaşa geldim

Ben oldum İdris terzi, Şit oldum dokudum bezi Davud'un görklü avazı, ah edip nalişe geldim

Musi oldum Tur'a vardım, koç oldum kurbana geldim Ali olup kılıç saldım, meydana güleşe geldim

Ay oldum aleme doğdum, bulut oldum göğe ağdım Yağmur olup yere yağdım, nur olup güneşe geldim

Kal-ü kıylden geçenlere, yolda gözün açanlara Anlayuben seçenlere, vakıa olup düşe geldim

Benim ol dertler dermanı, benim ol marifet kanı Benim Musi-i-İmrani, Tur dağında aşa geldim

Yolum sana oldu durak, sabakın söyleyendir Hak Yunus Emre'm dilinde, Hak olup dile düşe geldim

KAPIDA KALDI ŞERİAT

Aşk imamdır bize, gönül cemaat

Kıblemiz dost yüzü, daimdir salat

Dost yüzün görücek, şirk yağmalandı

Anınçün, kapıda kaldı şeriat

Gönül secde kılar, dost mihrabında

Yüzün yere vurup, kılar münacat

Kim ola dost ile, bu demde halvet

Şeriat der, sakın şartı bırakma

Şart ol kişiye kim, ede hiyanet

Erenler nefesidir devletimiz

Anınla fitneden olduk selamet

(Beli) kavlin dedik evvelki demde

Henüz bir demdir, ol vakt ü bu saat

Derildi beşimiz, bir vakte geldi

Beşi bir eyleyip, kim kıla taat

Biz kimse dinine hilaf demezüz

Din tamam olıcak doğru muhabbet

Doğruluk bekleyen dost kapısında

Gümansız ol bulur ilahi devlet

Yunus ol kapıda kemine kuldur

Ezelden ebede dekdür bu izzet

GAYRİ YÜZE NİCE BAKAR

Acep değil deli olsa aşk oduna yanan kişi Aşka yakın yürümesin iyi adın sanan kişi

Kim sakınır iyi adın, bıraksın elden aşk odun Tezcek yoldurur kanadın, daldan dala konan kişi

Saldı beni uzak yola, şol gözlerim dola dola Dertli halinden ne bile, yüreği sağ olan kişi

Aşıklar geçer arından, dönmez olur ikrarından Şimdi ayrılmış yarından, yalan dava kılan kişi

Yürek yanar, yaşım akar, şu gözlerim yola bakar Gayri yüze nice bakar, Hak cemalin gören kişi

Gözüm pınar olmuş akar, şol zarim ki Arşa çıkar Mahv eyleyip varın yakar, masivayı koyan kişi

Yunus kodu yola başı, urur müddeiler taşı Hiçtir münafıkın işi, gelsin aşka doyan kişi

YETMİŞ İKİ MİLLETTE

Gayrıdır her milletten bu bizim milletimiz Hiç dinde bulunmadı, din ü diyanetimiz

Bu din ü diyanette, yetmiş iki millette Dünya vü ahirette, ayrıdır ayatımız

Tahir suya banmadan, el ayak deprenmeden Baş sücuda inmeden, kılınır taatımız

Ne rüku vardır, ne sücut, ne kıble vardır, ne mescit Daima ol dostla becit olur münacatımız

Gerek Kabeye varalım, gerek mescide girelim Gerek su ile yunalım, çün bile illetimiz

Su ne kadar arıda, yavuz huyun bile Meğer bizi pak ide, Haktan inayetimiz

Kimin sırrın kim bile, çün erilmez bu hale Yarın ana belli ola, Müslüman mürtedimiz

Yunus canı yenile, kim dostluğun anıla Ansızın bir ün gele, bilesin kudretimiz

İNCİL İLE KUR'ANI

Mana denizine daldık, vücut seyrini kılduk İki cihan serteser, cümle vücutta bulduk

Gece ile gündüzü, gökte yedi yıldızı Levhte yazılan sözü, cümle vücutta bulduk

Musa'nın çıktığı Tur'u, gökteki Beytülmamuru İsrafil'deki Suru, cümle vücutta bulduk

Tevrat ile İncil'i, Furkan ile Zebur'u Kur'andaki Ayeti nuru, cümle vücutta bulduk

Yüce görünen gökleri, göklerdeki melekleri Yetmiş bin hicapları, cümle vücutta bulduk

Yedi göğü, yedi yeri, bu dağları, denizleri Uçmak ile Tamu'yu, cümle vücutta bulduk

Yunus'un sözleri hak, cümlemiz dedik sadak Kanda istersen anda bak, cümle vücutta bulduk

KAÇAN SUNA AZRAİL EL

Acep değil senin için, bir can feda kılur isem Senin varlığın can yeter, hoştur cansız kalır isem

Senin derdin olmasa sözüm acep kelecidir Ne canım var, ne eydürem bir dem sensiz olur isem

Nice ki ben seni sevem, ecel eri ermeyiser Kaçan suna Azrail el, ben seni canlanır isem

Ger suretim düşer ise, nice zeval ere bile Ol kadimi kimse venin, nice düşüp durur isem

Dahi Elestü belirmeden, ben aşıktım sen Maşuk Gözüm yüzüne tutam, yüz bin kaba girer isem

Dahi cihana gelmeden, canım seni sever idi Minnet değil Yunus, sana nice tapu kılur isem

DEĞİLİM KAL Ü KIYLDE

Canem ben andan ezeli eşip geldim Aşkı kılavuz tutup, ol yola düşüp geldim

Değilim kal ü kıylde, ya yetmiş iki dilde Yad yok bana bu elde, anda bilişip geldim

Geçtim hotbin elinden, el çektim düğelinden Ol ikilik belinden, birliğe bitip geldim

Dört kişidir yoldaşım, vefadar razdaşım Üçle hoştur başım, birini buşup geldim

Ol dördün birisi can;biri din, biri iman Biri nefsimdürür düşman, yolda savaşıp geldim

Bir kılı kırk yardılar, birin yol gösterdiler Bu mülke gönderdiler, ol yola düşüp geldim

Aşk şarabından içtim, on sekiz ırmak geçtim Denizler bendim deştim, ummandan taşıp geldim

Ben andan geldim bunda, yine varurem anda Ben ana varasımı anda danışıp geldim

Azrail ne kişidir, kast idesi canıma Ben emanet issi ile, anda bitirişüp geldim

İmdi Yunus'a ne gam, aşık melamet bednam Küf rüm imana şol edem, anda denişip geldim

OL SAHİB-İ KUR'AN BENEM

Ol kadir-i kün feyekün, lütf edici Sübhan benem Kesmeden rızkını veren, cümlelere Sultan benem

Nutfeden adem yaratan, yumurtadan kuş türeten Kudret dilini söyleten, zikr eyleten Sübhan benem

Kimisini zahit kılan, kimisine füsk işleten Ayıplarını örtücü, ol delil ü bürhan benem

Benem ebet, benem beka, ol kadir-i hak mutlaka Yarın hızır ola saka, anı kılan gufran benem

Ete;deri sügük çatan, ten perdelerini tutan Kudret işim çoktur benim, hem zahir ü ayan benem

Hem batınem hem zahirem, hem evvelem, hem ahırem Bu cümlesini yaratıp, tertip eden Yezdan benem

Yoktur anda tercüman, andaki iş bana ayan Bin bir adı vardır Yunus, ol sahib-i Kur'an benem

YUSUF BULUNUR KEN'AN BULUNMAZ

Bir ne derttir ana derman bulunmaz Ya bu ne yaredir zahmı belirmez

Yitürdüm Yusuf'um Ken'an elinde Yusuf'um bulundu, Ken'an bulunmaz

Beyim arif isen, var sen yolunca Bunda başlar yiter, kanlar sorulmaz

Manisiz kişiden hiç nesne gelmez Kovası yok kuyudan su çekilmez

Kuyu cismindürür mani kovası Çekerler kovayı suyu belirmez

Erenler kapısı, mürüvvet kapısı Sıtk ile gelenler, mahrum gülünmez

Yunus bu manide gark oldu gitti Geri gelmekliğe aklı belirmez

SENSİN BİZE BİZDEN YAKIN

Sensin bize bizden yakın, görünmezsin hicap nedir Çün aybı yok görklü yüzün, üzerinde nikap nedir

Sen eyittin ey Padişah, yehdillahü limen yeşa Şerikin yok senin haşa, şuçlu kimdir ikap nedir

Levh üzere kimdir yazan, azdıran kim, kimdir azan Bu işleri kimdir düzen, bu suale cevap nedir

Rahimdürür senin adın, rahimliğin bize dedin Mürşitlerin mücdeledi, lataknetu hitap nedir

Bu işleri sen bilirsin, sen verirsin, sen alırsın Ne kim kıldım çün bilirsin, ya bu soru hisap nedir

Kani bu mülkün sultanı, bu ten ise kani canı Bu göz görmek diler anı, bu mebde ü mead nedir

Yunus bu göz anı görmez, görenler hot haber vermez Bu menzile akıl ermez, bu kovduğun serap nedir

CANA KIYAN GELSİN

Bugün sohbet bizim oldu, bize bizim diyen gelsin Bu aşk zehrin seve seve içübeni kanan gelsin

Bugün meydan-ı aşk içre, çağırıp bir ün eyledim Müezzinlik bizim oldu, imam olduk uyan gelsin

Kanaat hırkasın geydim, selamet başını çektim Melamet gömleğin biçtim, arif olup giyen gelsin

Bu ummanda delim gevher;eğerçi var, ele girmez Bahası candır alınmaz, bugün cana kıyan gelsin

İşit derviş bu sözümü, ne etmişem kendüzümü Hiçe satmışam özümü, bu cefaya doyan gelsin

Suret nakşın yumak ile, gönül milki temiz olmaz Akıp rahmet suyu çağlar, gönül çirkin yuyan gelsin

Yunus Emre anı görmüş, eline bir divan almış Alimler okuyamamış, bu manadan duyan gelsin

CANI YAĞMAYA VERDİK

Niderüz biz hayat suyun, canı yağmaya verdik Cevherleri sarraflara, madeni yağmaya verdik

Benim ol bezirgan kim, hiçbir assı gözetmedim Çünki assıdan da geçtik, ziyanı yağmaya verdik

Bu yolun arif leri geçirmezler her metaı Biz şöyle uryan gideriz, cihanı yağmaya verdik

Küfür ile iman dahi, hicap imiş bu yolda Safalaştık küfürle, imanı yağmaya verdik

Senlik benlik olucağız, iş ikilikte kalır Çıktık ikilik evinden, sen beni yağmaya verdik

Bu bizim pazarımızda, yokluk olur müşteri Geçtik bitmez sağınçtan, zamanı yağmaya verdik

Payanlı devr ü zaman, nice anlasın Yunus'u Payansız devre erdik, devranı yağmaya verdik

HAKİKATİN KAFİRİ

Söylememen harcısı, söylemeğin hasıdır Söylemeğin harcısı, gönüllerin pasıdır

Gönüllerin pasını ger sileyim der isen Şol sözü söylegil kim, ol söz hülasasıdır

Kulil hak dedi Çalap, sözü doğru deyene Bugün yalan söyleyen, yarın utanasıdır

Cümle yaradılmışa, bir göz ile bakmayan Şer'in evliyasıysa hakikatte asidir

Şeriat haberini şerh ile eydem işit Şeriat bir gemidir, hakikat deryasıdır

Ol geminin tahtası ne denlu muhkem ise Deniz mevci kati olucak uşanasıdır

Bundan içeru haber işit, edeyin ey yar Hakikatin kafiri, şer'in evliyasıdır

Biz talib-i ilmiz, aşk kitabın okuruz Çalap müderris bize, aşk hot medresesidir

Evliya safa nazar ideli günden beru Hasıl oldu Yunus'a her ne kim olasıdır

HURİ İLE GILMANI

Ben dervişim deyene, bir ün edesim gelir Seğirdüben sesine, varıp yetesim gelir

Sırat kıldan incedir, kılıçtan keskincedir Varıp anın üstüne, evler yapasım gelir

Altında gayya vardır, içi nar ile pürdür Varuben ol gölgede, biraz yatasım gelir

O da gölgedir deyu, ta'n eylemen hocalar Hatırımız hoş olsun, biraz yanasım gelir

Ben günahımca yanam, rahmet suyunda yunam İki kanat takınam, biraz uçasım gelir

Andan Cennete varam, Cennette huriler görem Huri ile gılmanı, bir bir koçasım gelir

Derviş Yunus bu sözü, eğri büğrü söyleme Seni sigaya çeker, bir Molla Kasım gelir

SUÇUMU ÖRTER HIRKAM

Ey bana derviş diyen, nem ola derviş benim Ya bu adıma layık, hani elimde iş benim

Derviş derler adıma, bakarlar suratıma Bilmezler ki dirliğim, külli sitayiş benim

Dil ile şeyhim ulu, yolda aludan alu Aklım evi kaygılı, nefsim asayiş benim

Sureti güler halka, ya kani kulluk Hakka Bu dirliğime bak a, hem işim yanlış benim

Kendi izimi bilirem, saluslanuben yürürem Buğz ü kibr ü adavet, gönlümü almış benim

Suçumu örter hırkam, dirliğim cümlesi ham Bir gün yırtılısar perdem, zehi düşvar iş benim

Derviş neye dolundum, ulu suçta bulundum Yunus umduğum Haktan, ol rahmet imiş benim

GÖZ AÇIP YUMMUŞ GİBİ

Geldi geçti ömrüm benim, şol yel esip geçmiş gibi Hele bana şöyle gelir, şol göz açıp yummuş gibi

İşbu söze Hak tanıktır, bu can gövdeye konuktur Bir gün ola çıka gide, kafesten kuş uçmuş gibi

Miskin adem oğlanını, benzetmişler ekinciye Kimi biter, kimi yiter, yere tohum saçmış gibi

Bu dünyada bir nesneye, yanar içim, göyner özüm Yiğit iken ölenlere, gök ekini biçmiş gibi

Bir hastaya vardın ise, bir içim su verdin ise Yarın anda karşı gele, hak şarabın içmiş gibi

Bir miskini gördün ise, bir eskice verdin ise Yarın anda karşı gele, hulle donun biçmiş gibi

Yunus Emre, bu dünyada, iki kişi kalır derler Meğer Hızır İlyas ola, ab-ı hayat içmiş gibi

AŞKIN İLE MEST OLALI

Aşkın şarabın içeli kandalığım bilmezem Şöyle yavu kıldım beni, isteyuben bulumazam

Derya-vü umman olmuşam, gevherlere kan olmuşam Hüsnünde hayran olmuşam, kendüzüme gelimezem

Zatına yol bulumadım, senden nişan alımadım Çünki seni bilemedim, kulluğunu kılımazam

Yoluna basaldan kadem, varlığımı kıldım adem Gözden ırılma sen bir dem ki sensiz ben olumazam

Adın dolalı ellere, senden nişan alımazam Aşkın ile mest olalı, Cennet'lere kalımazam

Benim urup bünyadımı, Yunus yazaldan adımı Kestim kamudan umudü, aşkından ayrılmazam

DERTLİLER BULUCAĞAZ

Aldı benim gönlümü, n'olduğumu bilmezem Yavu kıldım ben beni, isteyip bulımazam

Gönülsüz girdim yola, halim hiç gelmez dile Bir dem derdim demeğe, dertli bulımazam

Şakirim derdimle, sataştım güle güle Dertliler bulucağaz, ben beni bulımazam

Eydürler ise bana, senin gönlün kim aldı Nice haber vereyim, ağlarım eydimezem

Bu benim gönlüm alan, doludur cümle cihan Kanceru bakar isem, ansız yeri görimezem

Ayık olup oturma, ayık sözü'n götürme Severim aşk esrüğün, ben ayık olımazam

Yunus'a kadeh sunuben, Enelhak demin uran Bir yudum sundu bana, içtim ayılımazam

BE DEDİRMEĞİL BANA

Ben bu il'e garip geldim, ben bu il'den bezerim Bu tutsaklık tuzağın, demi geldi üzerim

Çünki ben bunda geldim, ben anı bunda buldum Mansur'em dare geldim, üş kül oldum tozarım

Dört kitabın okudum, tahsil ettim bitirdim Ne hacet kim, karayı ak üstüne yazarım

Dört kitabın manisi, bellidir bir elifte Be dedirmeğil bana, ben bu yolda azarım

Yetmiş iki millete suçum budur hak dedim Korku hiyanetedir ya ben niçin kızarım

Şeriat oğlanları niçin yol keser bana Hakikat deryasında bahri oldum yüzerim

Dost bana gelsin demiş, benim kaydımı yemiş Ben yüzüm karasından teberrükler düzerim

Yunus bu kuş dilidir, bunu Süleyman bilir Gerçek aşık bu yolda, ne duyduğun sezerim

BİR İLE BİR OL

Bu sırrı ne bilsin usanlar, uyalar Ne varsın bu yola azıksız yayalar

N'olaydı ben onu görsem bu göz ile Ne doysun bu gözler, doymaz kayalar

Aşıklar elinde, diken yok gülünde Cevher çok gölünde dalanlar bulalar

Geliniz varalım, Yusuf'u görelim Yüzünün nurundan, bin açlar doyalar

Yunus sen bir olgil, bir ile bir olgil Bir olan aşıklar, bu sırdan duyalar

DOLAP

Dolap niçün inilersin

Derdim vardır inilerim

Ben Mevla'ya aşık oldum

Anın için inilerim

Benim adım dertli dolap Suyum akar yalap yalap Böyle emreylemiş Çalap Derdim vardır inilerim

Beni bir dağda buldular

Kolum kanadım yoldular

Dolaba layık gördüler

Derdim vardır inilerim

Ben bir dağın ağacıyım Ne tatlıyım ne acıyım Ben Mevlaya duacıyım Derdim vardır inilerim

Dağdan kestiler hezenim Bozuldu türlü düzenim

Ben bir usanmaz ozanım Derdim vardır inilerim

Dülgerler beni yondu Her azam yerine kondu Bu iniltim Haktan geldi Derdim vardır inilerim

Suyum alçaktan çekerim

Dönüp yükseğe dökerim

Görün ben neler çekerim

Derdim vardır inilerim

Yunus bunda gelen gülmez

Kişi muradına ermez

Bu fanide kimse kalmaz

Derdim vardır inilerim

ALLAH

Aşkın odu ciğerimi, yaka geldi, yaka gider Garip başım bu sevdayı, çeke geldi çeke gider

Kar etti firak canıma, aşık oldum ol Sultana Aşk zencirin dost boynuna, taka geldi, taka gider

Sadıklar durur sözüne, gayrı görünmez gözüne Bu gözlerim Dost yüzüne, baka geldi, baka gider

Arada olmasın naşı, onulmaz bağrımın başı Gözlerimin kanlı yaşı, aka geldi, aka gider

Bülbül eder ah ü figan, hasretle yandı bu can Benim gönülcüğüm ey can, çıka geldi, çıka gider

Yunus söyler bu sözleri, efgan eder bülbülleri Dost bağçesinde gülleri, koka geldi, koka gider

AŞIK KİŞİ

Din ü millet sorar isen, aşıklara din ne hacet Aşık kişi harap olur;bilmez ne din, ne diyanet

Aşıkların gönlü, gözü, maşuk depe gitmiş olur Ayruk surette ne kalır, nice kılısar zühd ü taat

Taat kılan Uçmak için, din Tamu için Ol ikiden fariğ olur, neye benzer bu işaret

Her kim Dost sever ise, Dosttan yana gitmek gerek İşi gücü Dost olucak, cümle işten olur azat

Anın gibi Maşukanın haberin kim getirir Cebrail mürsel sığmaz, şöyle olundu işaret

Soru hesap olmayısar dünya ahiret koyana Münker ü Nekir ne sorar, terk olucak cümle murat

Havf ü reca gelmez anda, varlık yokluk bırakana İlm ü amel sığmaz anda, ne terazi ne sırat

Ol kıyamet bazarında, her kula başı kaygısı Yunus sen aşıklar ile hiç görmeyesin kıyamet

NE OLDU

İster idim Allah'ı, buldum ise ne oldu Ağlar idim dün ü gün, güldüm ise ne oldu

Erenler meydanında, yuvarlanır top idim Padişah çevganında kaldım ise ne oldu

Erenler meclisinde deste kızıl gül idim Açıldım, ele geldim, soldum ise ne oldu

Danişmentler, alimler medresede bulduyse Ben harabat içinde buldum ise ne oldu

İşit Yunus'u, işit üş, yine deli oldu Erenler manasına daldım ise ne oldu

SEN DERVİŞ OLAMAZSIN

Dervişlik der ki bana Sen derviş olamazsın Gel ne deyeyim sana Sen derviş olamazsın

Derviş bağrı baş gerek

Gözü dolu yaş gerek

Koyundan yavaş gerek

Sen derviş olamazsın

Döğene elsiz gerek

Söğene dilsiz gerek

Derviş gönülsüz gerek

Sen derviş olamazsın

Dilin ile şakırsın

Çok mailer okursun

Vara yoğa kakırsın

Sen derviş olamazsın

Kakımak varmışsa ger Muhammet de kakırdı Bu kakımak sende var Sen derviş olamazsın

Doğruya varmayınca Mürşide yetmeyince Hak nasip etmeyince

Sen derviş olamazsın

Derviş Yunus gel imdi

Ummanlara dal imdi

Ummana dalmayınca Sen derviş olamazsın

ŞÖYLE SANIRLAR BENİ

Sofuyum halk içinde tesbih elimden gitmez Dilim marifet söyler, gönlüm hiç kabul etmez

Boynumda icazetim, riya ile taatim Edişem ayruk yerde, gözüm yolum gözetmez

Hoş dervişem sabrım yok, dilimde ezkarım çok Kulağımdan gireni, hergiz içim işitmez

Görenler elim öper tac ü hırkama bakar Şöylece sanırlar beni zerrece günah etmez

Taşımda ibadetim, sohbetim hoş taatim İç pazara gelince, bin yıllık ayyar etmez

Dışım derviş, içim boş, dilim tatlı, sözüm hoş İlla ben ettiğimi, dinin denşüren etmez

Görenler sofu sanır, selam verir utanır Anca iş koparaydım, el erüben güç yetmez

Söylersem marifeti saluslanırım kati Miskinliğe dönmeğe, gönlümden kibir gitmez

Yunus eksikliğini Çalabına arzeyle Anın keremi çoktur, sen ettiğin ol etmez

BU BAKTIĞIN IRAK NEDİR

Vuslat eri oldun ise, bu dert ile f irak nedir Dostu yakın görün ise, bu baktığın ırak nedir

Vuslat eri olan kişi, gerek varlıktan el yuya Ey bu yola giden kişi, bir görelim durak nedir

Vuslat eri oldun ise, göz hicabın bildin ise Dostu ayan gördün ise, bu varlığı bırak, nedir

İlim hot göz hicabıdır, dünya ahiret hesabıdır Kitap hot aşk kitabıdır, bu okunan verak nedir

Zinhar gözünü aça gör, nefis duzahın seçe gör Dost menziline geçe gör, andan yeğrek durak nedir

Eydirsin kim gözüm görür, dava, manaya erür Gündüzün gün şule verir, gece yanan çırağ nedir

Yunus der;aşikare nihan, Hak doludur iki cihan Gelsin beru Dosta giden, hur ü kusur Burak nedir

BİLDİKLERİM UNUTMUŞUM

Ey yarenler tınman bana, ben gene n'oldum bilmezem İlm ü amel sorman bana, divane oldum bilmezem

Ayruksı nesne tutmuşam, bildiklerim unutmuşam Canımı aşka atmışam, anda ne buldum bilmezem

Aklım yavu vardı benim, dağıldı fikrim kamusu Boşaldım üş doldum veli, ne ile doldum bilmezem

Aşkım beni yakıpdürür, gönlüm Dosta akıpdürür Devşirimezem ben beni, dembeste kaldım bilmezem

Ben aşksızın olumazam, aşk olucak ben olumazam Aşktır canımın hasılı, aşka kul oldum bilmezem

Sen beni şeyh oldu deyu, benden nasihat isteme Ben sanırım ki bilirem, üş şimdi bildim ki bilmezem

Aşık Yunus sen canını, Dost yoluna eyle feda Bu şeyh ile buldum Hakkı, ben gayrı nesne bilmezem

BAŞTAN AYAĞA YAREYİM (1)

Gönlüm düştü bu sevdaya

Gel gör beni aşk neyledi

Başımı verdim kavgaya

Gel gör beni aşk neyledi

Ben ağlarım yana yana Aşk boyadı beni kana Ne akilim ne divane Gel gör beni aşk neyledi

Mecnun oluben yürürüm

Dostu düşümde görürüm

Uyanır melul olurum

Gel gör beni aşk neyledi

Aşkın beni mest eyledi Aldı gönküm hasteyledi Öldürmeğe kast eyledi Gel gör beni aşk neyledi

Gah eserim yeller gibi

Gah tozarım yollar gibi

Gah akarım seller gibi

Gel gör beni aşk neyledi

Akan sulayın çağlarım Dertli yüreğim dağlarım Yarim için ben ağlarım Gel gör beni aşk neyledi

Benzim sarı, gözlerim yaş

Bağrım pare, ciğerim baş

Halden bilen dertli kardaş

Gel gör beni aşk neyledi

Miskin Yunus biçareyim

Baştan ayağa yareyim Dost elinden avareyim Gel gör beni aşk neyledi

VAY ANA KİM

Aşıkları Tamu'su yandırmıya Uçmağına bular baş indirmiye

Yedi Tamu bir aha katlanmıya Yedi deniz aşk odun söndürmiye

Bin bir bela çekmeyince Nuh gibi Tufanında gemiye bindirmiye

İsmail gibi kurban olmayınca Cebril güzel koçu indirmeye

Musa gibi çobanlık etmeyince Kelimim deyu Tur'a göndermiye

Yunus imdi dal bu mana gencine Vay ana kim Allah uyandırmıya

ECEL ERE ÖLEM BİR GÜN

Ey yarenler, ey kardeşler, ecel ere ölem bir gün İşlerime pişman olup, kendüzüme gelen bir gün

Yanlarıma kona elim, söz söylemez ola dilim Karşıma gele amelim, nittüm ise görem bir gün

Oğlan gider danişmende, saladır dosta düşmana Şol dört tekbir namaz ile, vaktim tamam kılam bir gün

Beş karış bezdürür, yılan, çiyan yiye tenim Yıl geçe obrula sinim, unudulup kalam bir gün

Başıma dikeler hece, ne erte bilem ne gece Alemler ümidi Hoca, sana ferman olam bir gün

Yunus Emre sen bu sözü, dahi tamam etmemişsin Tek yürüyeyim, neyleyin, üstadıma gelem bir gün

İLMİNDE GARK OLALI

İlminde gark olalı üş ben beni bilimezin Dille söyleyüben vasfına iremezin

Sıfatın gelmez dile, kandalığın kim bile Sun'un saymak dille, ben hiç kadir olumazın

Hem evvelsin, hem ahır, kamu yerlerde hazır Hiç mekam yoktur Sensiz, ben niçin görimezin

Görmedim deli oldum, yanıldım günah kıldım Ussum, aklım aldırdım, esridüm ayılmazın

Çünkü beni esrittün, can ü gönül ilettün Ayırma beni senden, biliştim yad olmazın

Bana canı sen verdin, Azraile buyurdun Senden artuk kimseye, emaneti vermezin

Ey Yunus'un yaradan, götür hicabı aradan Sadıkım yolunda ben, yalan dava kılmazın

BANA SENİ GEREK SENİ

Aşkın aldı benden beni, bana seni gerek seni Ben yanarım dün ü günü, bana seni gerek seni

Ne varlığa sevinirim, ne yokluğa yerinirim Aşkın ile avunurum, bana seni gerek seni

Aşkın aşıkları öldürür, aşk denizine daldırır Tecelli ile doldurur, bana seni gerek seni

Aşkın şarabından içem, Mecnun olup dağa düşem Sensin dün ü gün endişem, bana seni gerek seni

Sofilere sohbet gerek, Ahilere Ahret gerek Mecnunlara Leyli gerek, bana seni gerek seni

Eğer beni öldüreler, külüm göke savuralar Toprağım anda çağıra, bana seni gerek seni

Cennet Cennet dedikleri birkaç köşkle birkaç huri İsteyene ver sen anı, bana seni gerek seni

Yunus'dürür benim adım, gün geçtikçe artar odum İki cihanda maksudum, bana seni gerek seni

SENİ HAKTAN YIĞANI

Seni Haktan yığanı her ne ise ver gider Ne beklersin bu teni, sinde kurt kuş yer gider

Ölene bak gözün aç, dökülür sakal-ü saç Yılan çiyan gelir aç, yiyup içip sır gider

Bize bizden ulular, pek de güzel hulular Şol iyi amelliler haber söyler der gider

Kesgil haramdan elin, çekgil gıybetten dilin Azrail el atmadan bu dükkanı der, gider

Ecel erer kurur baş, tez tükenir uzun yaş Düpdüz olur dağ ü taş, gök dürülür, yer gider

Çün can ağar Hazret'e, yarar et ahirete Tanla duran taate, Tanr'evine er girer

Miskin Yunus ölücek, sini nurla dolucak İman yoldaş olucak, Ahirete şir gider

CANLAR FEDA

Canlar feda olsun sana, bu can kaygısı değil Sen can gerek bana, cihan kaygısı değil

Sen bir gani sultansın, canlar içinde cansın Çün ayan gördüm Seni, pinhan kaygısı değil

Aşkın oku demiri, dokunur yüreğime Aşk için ben öleyim, demir kaygısı değil

Durduğum yer Tur ola, baktığım didar ola Ne hacet Musa bana, sen ben kaygısı değil

Bu Yunus'u andılar, kervan göçtü dediler Ben uyuyup kalmışım, kervan kaygısı değil

ETEĞİN AT EDİNİP

Sen canından geçmeden, canan arzu kılarsın Belden zünnur kesmeden, iman arzu kılarsın

Men arefe nefsehu dersin illa değilsin Melaikten yukarı, seyran arzu kılarsın

Tıfl-ı nareste gibi, eteğin at edinüp Ele çevgan almadan, meydan arzu kılarsın

Bilemedin sen seni, sadefte ne cevhersin Mısıra sultan iken, Ken'an arzu kılarsın

Yunus imdi her derde, Eyyup gibi sabr eyle Derde katlanımazsın, derman arzu kılarsın

MEDET

Ey canıma cananım, ey derdime dermanım Alemlere sultanım, medet Allah'ım medet

Bu derdim onmaz gibi, Azrail gülmez gibi Umduğum olmaz gibi, medet Allah'ım medet

Dünyayı baki sandım, gaf let içinde kaldım Ölüm var imiş bildim, medet Allah'ım medet

Gene zari kılayım, Çalabıma yalvarayım Allah'a sığınayım, medet Allah'ım medet

Aşık Yunus kıl zari, günahın yuğsun Bari Göresin Peygamberi, medet Allah'ım medet

KANİ ARMAĞANIN

Ecel oku erdi cana, kaf le gö.çtü dur deyeler Gafil olan yolda kalır, tez yarağı gör deyeler

Anmaz idim ol Sultanı, ne işe gönderdi beni Emanet verilen canı, gel issine ver deyeler

Çün can bedenden çekile, şol elif kamet büküle Gözünden gevher döküle, gel merteben sor deyeler

Şöyle yürürken naz ile, adın deftere yazıla Kara yerde ev düzile, gel günahkar gir deyeler

Kabrin sual eder sana, kani armağının bana Armağansız gelen bunda, yılan çiyan yer deyeler

Münafıkın aklı şaşa, Rabbim bilmem deye haşa Kabir dar ola kavuşa, Hak buyurdu kır deyeler

Mü'min olan gele dile, cevap vere güle güle Cennet'ten huriler gele, kabrin dolu nur deyeler

Yunus sabret bu mihnete, bir gün eresin rahate Yine Hakkın lütfu yete, gel Cennet'e gir deyeler

GÖZÜM SENİ GÖRMEK İÇİN

Gözüm seni görmek için, elim Sana ermek için Bugün canım yolda kodum, yarın Seni bulmak için

Bugün canım yolda koyam, yarın ivazın veresin Arz eyleme Uçmağını, hiç arzum yok Uçmak için

Benim Uçmak neme gerek, hergiz gönlüm ana bakmaz İşbu benim zariliğim, değildürür bir bağ için

Uçmak Uçmağım dediğin, müminleri yiltediğin Bir ev ile birkaç huri, hevesim yok koçmak için

Bunda dahi verdin bize, ol hurilerden çift helal Andan dahi geçti arzum, arzum Seni görmek için

Sofulara ver Sen anı, bana Seni gerek Seni Ben nice terk idem Seni, şol bir ala çardak için

Yunus hasretdürür Sana, hazretini göster ana İşin zulüm değildürür, dat eyleğil varmak için

BESLERDİM BU NAZİK TENİ

Dosttan haber geldi bana, durayım anda varayım Müjdeleyene canımı vereyim anda varayım

Şol bir iki arşın bezin, ne yeni var, ne yakası Kefen edinip eğnime, sarayım anda varayım

Can alıcı hot geliser, emaneti ver deyiser Ben emaneti issine vereyim anda varayım

Yazuğum çok, günah öküş yürürüm bu dünyada hoş Ettiklerimin hesabın, vereyim anda varayım

Beslerdim bu nazik teni, terk etmeyem derdim anı Kara toprağa ben anı, karayım anda varayım

Canım gitti üş ben kaldım, naçar oldum yola girdim Düşmanlarım şad olduğun, göreyim anda varayım

Üş bu ömür harmanını, derdim devşirdim ben anı Yunus eydür bu harmanı, yele vereyim anda varayım

HİÇ GÖNLÜNE GELE Mİ

Ne acep olur şu adem oğlanı Öleceğin hiç gönlüne gele mi Azrail kaynağın urup canına Alacağın hiç gönlüne gele mi

Azrail alır bu cümle canları Toprağa düşürür nazik tenleri Geyireler sana yensiz donları Giyeceğin hiç gönlüne gele mi

Gelir növbetin dolanı dolanı

Ağlasana sen bulanı bulanı

Halkın önünde beğeni beğeni

Yunacağın hiç gönlüne gele mi

Gece gündüz zikreylesin dilimiz Gizli değil, ayan Sana halimiz

Karanlık kabirde bir gün yalınız Kalacağın hiç gönlüne gele mi

Yunus Emre'm eydür hele burada

Heman ömrüm zayi geçti arada

Yarın Hak yanında yüzü karada

Olacağın hiç gönlüne gele mi

İŞİDİRDİM SÖZÜNÜ

İşbu vücudum şehrine, bir dem giresim gelir İçindeki Sultanın, yüzün göresim gelir

İşidirim sözünü', görümezem yüzünü Yüzünü görmekliğe, canım veresim gelir

Ol Sultanın halvetinin, yedi hücresi vardır Yedisinden içeri, varıp giresin gelir

Her kapıda bir kişi, yüzbin çerisi vardır Aşk kılıcın kuşanıp, cümle kırasım gelir

Erenlerin sohbeti arttırır marifeti Bi dertleri sohbetten, her dem süresim gelir

Leyli vü mecnun benem, Şeyda-yi Rahman benem

Dost oldu bize mihman, bunca yıl bunca zaman

Gerçek İsmail'leyin, kurban olasım gelir

Erenlerin nazarı toprağı gevher eyler Erenler kademinde, toprak olasım gelir

Miskin Yunus'un nefsi, dört tabiat içinde Aşkla can sırrına, pinhan varasım gelir

NE GÜLMEN GÜLMEKTİR

Ey aşk eri aç gözünü, yer yüzüne eyle nazar Gör bu latif çiçekleri, bezenüben geldi geçer

Bunlar böyle bezenüben, Dost'tan yana uzanuben Bir sor Ahi sen bunlara, kancerudur azm-i sefer

Her bir çiçek bin naz ile, öğer Hakkı nazar ile Bu kuşlar hoş avaz ile, ol Padişahı zikr eder

Öğer anın kadirliğin, her bir işe hazırlığın İlle ömrü kasırlığın, anıcağız benzi solar

Rengi döner günden güne, toprağa dökülür gene İbretdürür anlayana, bu ibreti arif duyar

Ne bilmegün bilmekdürür, ne gülmegün gülmekdürür Son menzilin ölmekdürür, duymadınsa aşktan eser

Ger bu sırrı duyaydın, ya bu gamı yiyeydin Yerinde eriyeydin, gideydi senden bu kar-ü bar

Bildik gelen geçer imiş, bildik konan göçer imiş Aşk şarabın içer imiş, bu manadan her kim duyar

Yunus bu sözleri ko gil, kendüzünden elin yu gil Senden ne gele bir de gil, çün Hak'tan gelir hayr ü şer

KAN YAŞ AKITIR AKTAN KARADAN

Ayırma beni Senden Yaradan Düşer ölürüm ben bu yaradan

Öldüğüm için gam mi çekerim Alır canımı bir gün Yaradan

Öldü diyeler, kaydım yiyeler Bir kuş oluben, çıkam aradan

Ağlama derim şol gözlerime , Kan yaş akıtır, aktan karadan

Varam kul olam şeyh eşiğinde Hırka dikinem bin bir pareden

Derviş Yunus'un maksudu budur Alıp şeyhini çıka aradan

GÖRDÜĞÜM SENİ SANAYİM

Şöyle hayran eyle beni, aşkın oduna yanayım Her kanceru bakar isem, gördüğüm Seni sanayım

Hem beni okur Sübhanım, eşiğindir dün gün yönüm Anda çıkar benim günüm, bunda neye eyleneyim

Yedi Tamu dedikleri, katlanmaya bir ahıma Sekiz Uçmak aldamaya, bunda neye aldanayım

Yüz bin huri gelir ise, aldanmaya bu canımı Aşkın gönlüm yağmaladı, Senden nice usanayım

Senin kokun duydu canım, terkini urdu cihanın Hergiz bilinmez mekanın, seni kanda arayayım

Her dem söylenir haberin, hergiz bulunmaz eserin Götür yüzünden perdeyi, didarına göyünayım

İlm ü hikmet okuyanlar, aşktan fakirdürür bunlar Mansur oldum asın beni, hep dillerde söyleneyim

Yunus demedi bu sözü, cana doldu Dost özü Kördür münafıkın gözü, ya ben nicesi göstereyim

BUNCA VARLIK VAR İKEN

Kemdürür yoksulluktan nicelerin varlığı Bunca varlık iken, gitmez gönül darlığı

Batmış dünya malına, bakmaz ölüm haline Ermiş Karun malına, zehi iş düşvarlığı

Bu dünya kime kaldı, kimi berduhar kıldı Süleyman'a olmadı, anın berhurdarlığı

Süleyman zembil ördü, kendi emeğin yerdi Anınla buldular anlar Peygamberliği

Gel imdi Miskin Yunus, nen var Hakk'ka harc eyle Gördün elinden gider, bu dünyanın varlığı

BİR GÜN

Bir gün ol Hazret'e karşu varam ağlayu ağlayu Azraile hem canımı verem ağlayu ağlayu

Çün Azrail ala canım, geçe benim ömrüm günüm Kefen ola cümle donum, geyem ağlayu ağlayu

Ben yürürem yana yana, gözü'm yaşı döne kana Bir gün şol karanlık sine, girem ağlayu ağlayu

Mühür uralar dilime, zincir uralar koluma Amel defterim elime, alam ağlayu ağlayu

Aşık Yunus'un budur işi, yoluna fedadır başı İman et bize yoldaşı, deyem ağlayu ağlayu

AŞK GELİCEK CÜMLE EKSİKLER BİTER

N'olur ise ko ki olsun n'olusar Tek gönül Mevlayı bulsun n'olusar

Aşk denizi gene taşmış kan akar Aşık-ı biçare dalsın n'olusar

Bu denize düşen ölür dediler Ölür ise ko ki ölsün n'olusar

Aşk gelicek cümle eksikler biter Bitmez ise ko ki kalsın n'olusar

Akıbet şol göze toprak dolusar Bir gün öndün, ko ki dolsun n'olusar

Dünyanın mansıplariyle izzetin Yunus kodu alan alsın n'olusar

GELMEZ İSE

Ol Dost bize gelmez ise

Ben Dost'a geru varayım

Çekeyim cevr ü cefayı

Dost yüzün görüvereyin

Sermaye bir avuç toprak

Anı dahi aldı bu aşk

Ne sermaye var, ne dükkan

Bazara neye varayın

Kurulmuştur dükkan bazar

Dost içine girmiş gezer Günahım çok gönlüm sezer Ben Dost'a çok yalvarayın

Gönlüm eydür Dost benimdir

Gözüm eydür Dost benimdir

Gönlüm eydür göze sabret

Bir dem haberin sorayın

Hak nazar kıldığı cana

Üş bin gözle bakmak gerek

Ana kim Ol nazar kıla

Ben anı nice yereyin

Taptuk'um eydür Yunus'a

Bu aşk Hakk'a erse gerek

Kamulardan ol yücedir

Ben ana nice varayın

BİR ŞARAPTAN İÇMEK GEREK

Bir şaha kul olmak gerek

Hergiz mazul olmaz ola

Bir eşik yasdanmak gerek

Kimse elden almaz ola

Bir toy toylamak gerek

Bir soy soylamak gerek

Bie sözü söylemek gerek

Melekler de bilmez ola

Bir kuş olup uçmak gerek

Bir kenara geçmek gerek

Bir şaraptan içmek gerek

İçenler de aymaz ola

Çevik bahri olmak gerek

Bir denize dalmak gerek

Bir gevher çıkarmak gerek

Sarraf anı bilmez ola

Bir bahçeye girmek gerek

Teferrücler etmek gerek

Bir gülü yıylamak gerek

Hergiz o gül solmaz ola

Kişi aşık olmak gerek Maşukunu bulmak gerek

Aşk oduna yanmak gerek Ayruk oda yanmaz ola

Yunus imdi sen tek otur

Dava manasını yetü'r

Özü gibi bir er götür

Hiç cihana gelmez ola

BANA BU TEN GEREKMEZ

Bana bu ten gerekmez can gerektir Ol baki Cennet'e iman gerektir

Zehi mürşit ki bizi Hakk'a iltür Aşık canı ana kurban gerektir

Bular hot geçti Uçmak arzusundan Didar göstermeye Sultan gerektir

N'iderim Uçmağı yahut huriyi Bana dergahına seyran gerektir

Eğer Muhammed'e ümmet olursan Dilinde zikr ile Kur'an gerektir

Namaz ü vird ü tesbih, zikr ü Kur'an İnayet bunlara Hak'tan gerektir

Hakikat şerbetin içen aşıklar Başı açık, teni uryan gerektir

Aşık Yunus bu sırrı anlayanın Ciğeri büryan, gözü giryan gerektir

BAŞTAN AYAĞA YAREYİM (2)

Ben Dost ile dost olmuşam, kimseler dost olmaz bana Münkirler bakar gülüşür, selam dahi vermez bana

Ben Dost ile dost olayım, canımı feda kılayım Ölmezden öndün öleyim, dünya baki kalmaz bana

Terkeyledim kamu işi, Hak yoluna kodum başı Dost yüzünü göriceğiz, sabr ü karar olmaz bana

Kimseler bilmez halimi, aşk odu yaktı canımı Seçmezem soldan sağımı, namüs ü ar olmaz bana

Ben bir aşık-ı bi çareyim, baştan ayağa yareyim Ben bir deli divaneyim, aklım da yar olmaz bana

Sanırlar beni deliyim, Dost bağçesi bülbülüyüm Mevlanın kemter kuluyum, kimse baha saymaz bana

Bülbül oluben öterim, Dost bağçesinde biterim Gül alırım, gül satarım, bağ-ban olmaz bana

Ey biçare Yunus senin, aşk oduna yandı canın Yana yana Dost'a giderin, perde hicap olmaz bana

İZİNİN TOZUNA SÜRSEM YÜZÜMÜ

Arayu arayu bulsam izini

izinin tozuna sü'rsem yüzümü

Hak nasip eylese görsem yüzünü

Ya Muhammed canım arzular seni

Bir mubarek sefer olsa da gitsem

Ka'be yollarında kumlara batsam

Hup cemalin bir gez düşte seyretsem

Ya Muhammed canım arzular seni

Zerrece kalmadı kalbimde hile

Sıtk ile girmişim ben hak yola

Ebubekir, Ömer, Osman da bile

Ya Muhammed canım arzular seni

Ali ile Hasan Hüseyin anda Sevgisi gö'nülde, muhabbeti canda Yarın mahşer gününde, ulu divanda Ya Muhammed canım arzular seni

Arafat dağıdır bizim dağımız

Anda kabul olur bizim duamız

Medine'de yatar Peygamberimiz

Ya Muhammed canım arzular seni

Yunus meth eyledi seni dillerde

Sevilirsin bütün gönüllerde

Ağlaya, ağlaya gurbet ellerde

Ya Muhammed canım arzular seni

HER KAÇAN ANARSAM SENİ

Her kaçan anarsam Seni kararım kalmaz Allahım Sendem gayrı gözüm yaşın, kimseler silmez Allahım

Sensin ismi baki olan, Sensin dillerde okunan Senin aşkına dokunan, kendini bilmez Allahım

Sen yarattın cism ü canı, Sen yarattın bu cihanı Milk Senindir kerem kanı, kimsenin olmaz Allahım

Okunur dilde destanın, açılır bağ ü bostanın Sen baktığın gülistanın, gülleri solmaz Allahım

Aşkın bahrına dalmayan, canını feda kılmayan Senin cemalin görmeyen, meydana gelmez Allahım

Zar olur aşıkın işi, durmaz akar gözü yaşı Senden ayrı düşen kişi, didarın görmez Allahım

Aşık Yunus Seni ister, lütf eyle cemalin göster Cemalin gören aşıklar, ebedi ölmez Allahım

ŞÖYLE GARİP BENCİLEYİN

Acep şu yerde var mı ola Şöyle garip bencileyin Bağrı başlı, gözü yaşlı Şöyle garip bencileyin

Gezdim Rum ile Şam'ı

Yukarı elleri kamu

Çok istedim, bulamadım

Şöyle garip bencileyin

Bendeler garip olmasın

Firkat oduna yanmasın

Hocam kimseler olmasın

Şöyle garip bencileyin

Bir garip ölmüş diyeler

üç günden sonra duyalar

Soğuk su ile yuyalar

Şöyle garip bencileyin

Söyler dilim ağlar gözüm

Gariplere göyner özüm

Meğer ki gökte yıldızım

Ola garip bencileyin

Nice bu dert ile yanam

Ecel ere bir gün ölem

Meğer ki sinimde bulam

Şöyle garip bencileyin

Emrem Yunus biçare Bulunmaz derdine çare Var imdi gez şardan şare İste garip bencileyin

ALLAH SANA SUNDUM ELİM

Sensin kerim, sensin rahim, Allah sana sundum elim Senden artık yoktur emin, Allah sana sundum elim

Ecel geldi vade erdi, bu ömrüm kadehi doldu Kimdir ki içmeden kaldı, Allah sana sundum elim

Gözlerim göğe süzüldü, canım göğüsten üzüldü Dilim tetiği bozuldu, Allah sana sundum elim

Üş biçildi kefen donum, Hazret'e yönelttim yönüm Acep nice ola halim, Allah sana sundum elim

Urdular suyum ılıdı, kavim kardeş cümle geldi Esen kalsın kavim kardeş, Allah sana sundum elim

Geldi salacam sarılır, dört yana sala verilir El namazıma derilir, Allah sana sundum elim

Salacamı getirdiler, makberime yetirdiler Halka olup oturdular, Allah sana sundum elim

Çün cenazeden şeştiler, üstüme toprak saçtılar Hep koyubeni kaçtılar, Allah sana sundum elim

Yedi Tamu, sekiz Uçmak, her birinin vardır yolu Her bir yolda yüzbin çarşı, Allah sana sundum elim

Geldi Münker ile Nekir, her birisi sordu bir dil İlahi Sen cevap vergil, Allah sana sundum elim

Görün acep oldu zaman, gönülden eyleniz figan Ölür çün anadan doğan, Allah sana sundum elim

Yunus tap uzat bu sözü, Allahına dutgıl yüzü Didardan ayırma bizi, Allah sana sundum elim

GÖRDÜ GÖZÜM

Ey aşıklar, ey aşıklar, aşk mezheb ü dindir bana Gördü gözüm Dost yüzünü, kamu yas düğündür bana

Ey Padişah ey Padişah, üş ben beni verdim Sana Genc-ü hazinem kamusu, Sensin benim önden sona

Evvel dahi bu akl ü can, Senin ile ey asl-i kan Ahır yine Sensin mekan, üş varurem Senden yana

Senden Sana varır yolum, Senden Seni söyler dilim İlle Sana ermez elim, bu hikmete kaldım tana

Ayruk bana ben dimeyem, kimesneye sen dimeyem Bu kul, o sultan dimeyem, işitenler kalsın tana

Dost aşkına ulaşaldan, dünya Ahiret bir oldu Ezel ebed sorar isen, dünle bü gündür bana

Ayruk bize yas olmıya, gönlümüzde pas olmıya Zira Haktan gelen avaz, savulmaz düğündür bana

Ben aşkımdan ayrılmıyam, dergahından ırılmıyam Benden dahi gider isem, Seninle varam Sana

Ol Dost beni veribidi, var dünyayı bir gör dedi Geldim gördüm hoş arayiş, Seni seven kalmaz ana

Kullarına vad eyledi, yarınki gün görnem dedi Ol Dostların sevindiği, yarınım bu gündür bana

Bu ah ile, bu zar ile, bu hikmeti kim ne bile Bilse dahi gelmez dile, tuttum yüzüm Senden yana

Sensin bana can ü cihan, Sensin bana genc-i nihan Senden dürür assı ziyan, ne iş gele benden bana

Yunus Sana tuttu yüzün, unuttu cümle kendüzin Cümle Sana söyler sözün söz söyleten Sensin ana

ELHAMDÜ-LİLLAH

Hak'tan gelen şerbeti içtik Elhamdü-lillah Şok kudret denizini geçtik Elhamdü-lillah

Şu karşıki dağları, meşeleri bağları Sağlık safalık ile, aştık Elhamdü-lillah

Kuru idik yaş olduk, ayak idik baş olduk Havalandık kuş olduk, uçtuk Elhamdü-lillah

Vardığımız illere, şol sefa gönüllere Halka Taptuk manisin, saçtık Elhamdü-lillah

Beri gel barışalım, yad isen bilişelim Atımız eyerlendi, eştik Elhamdü-lillah

İndik Rum'u kışladık, çok hayr ü şer işledik Üş bahar geldi, geri göçtük Elhamdü-lillah

Dirf illi pınar olduk, irkildik ırmak olduk Aktık denize daldık, taştık Elhamdü-lillah

Taptuk'un tapusunda, kul olduk kapusunda Yunus miskin çiğ idik, piştik Elhamdü-lillah

SAKINGIL

Mana eri bu yolda melul olası değil Mana duyan gönüller, gergiz ölesi değil

Ten fanidir, can ölmez, çün gitti geri gelmez Ölür ise ten ölür, canlar ölesi değil

Gevher seven gönüller, yüz bin yıl arar ise Haktan nasip olmasa, hergiz bulası değil

Sakıngil yarin gönlün, sırçadır sımayasın Sırça sındıktan geru, bütün olası değil

Çeşmelerden bardağın, doldurmadan kor isen Bin yıl durursa, kendüzünden dolası değil

Şol Hızır'la, şol İlyas, ab-ı hayat içtiler Bir kaç yıllar içinde, bunlar ölesi değil

Yarattı Hak dünyayı, Peygamber dostluğuna Dünyaya gelen gider, baki kalası değil

Yunus gözün görürken, yarağın eyleyu gör Gelmedi anda varan, geri gelesi değil

SÖYLER İSEM SENSİN SÖZÜM

Sensin benim canım canı, Sensiz kararım yokdürür Uçmak'ta Sen olmaz isen, vallah nazarım yokdürür

Baksam Seni görür gözüm, söyler isem Sensin sözüm Seni gözetmekten artuk, yeğrek şikarım yokdürür

Çün ben beni unutmuşam, şöyle Sana gitmişem Ne kalde, ne halde isem, bir dem kararım yokdürür

Eğer beni Cercis'leyin, yetmiş gez öldürür isen Dönem geru Sana varam, zira ki arım yokdürür

Yunus dahi aşık Sana, göster didarını ana Yarım dahi Sensin benim, ayruk nigarım yokdürür

AŞKINA DÜŞEN KİŞİ

Dost Senin aşkın oku, key katı taştan geçer Aşkına düşen kişi, can ile baştan geçer

Dün ü gün zar olur, aşkın ile yar olur Derd-i seri Sen olsan, düğeli işten geçer

Arif lere bu dünya hayal ü düş gibidir Kendini Sana veren hayal ü düşten geçer

Başında aklı olan, ücretle amel kılmaz Hurilere aldanmaz, göz ile kaştan geçer

Bu dünyanın sevgisi, ağulu aşa benzer Sonunu sayan kişi, ağulu aştan geçer

Gerçek aşık ol ola, can vermiye ol ive Dost ile bazar için, nice bin baştan geçer

Miskin Yunus ol Dostu, hakikat seven kişi Uzlet ihtiyar eder, yad-ü bilişten geçer

KORKTUĞUMLA YAR OLDUM

Nitekim ben beni bildim, yakın bil kim Hakk'ı buldum Hakk'ı buluncaydı korkum, şimdi korkudan kurtuldum

Ayruk düşünmez korkmazam, bir zerrece kayurmazam Ben şimdi kimden korkayım, korktuğum ile yar oldum

Azrail gelmez canıma, sorucu gelmez sinime Bunlar beni ne sorsunlar, anı sorduran ben oldum

Ya ben onca kaçan olam, ol buyruğunu buyuram Ol geldi gönlüme doğdu, ben ana bir kan oldum

Aşklılar bizden alalar, aşksızlar hot ne bileler Kimler ala kimler vere, ben bir ulu dükkan oldum

Yunus'a Hak açtı kapu, Yunus Hakk'a kıldı tapu Baki devlet benimkiymiş, ben kul iken sultan oldum

NİDEYİM GÖNLÜMÜ

Nideyim gönlümü aşktan usanmaz Varır aşka düşer, hiç bana tınmaz

Döner gönlüm bana öğüt verir hoş Aşık olan kişi, aşktan usanmaz

Aşık cana kaldı, aşık olamaz Can terkin urmayan Maşuk'a ermez

Aşık bir kişidir, bu dünya malın Ahiret gussesin bir pula saymaz

Aşık öldü deyu sala verirler Ölen hayvan olur aşık olmaz

Bu dünyadan ahiretten içeru Aşıkın yeri vardır kimseler bilmez

Aşıklar meydanı Arştan yücedir Çalarlar çevganı topu belirmez

Yunus bu tevhitte mahiv oldukça Gene gelmekliğe aklı belirmez

CANLAR CANINI BULDUM

Canlar canını buldum, bu canım yağma olsun Assın ziyandan geçtim, dükkanım yağma olsun

Ben benliğimden geçtim, gözüm hicabın açtım Dost vaslına eriştim, gümanım yağma olsun

İkilikten usandım, birlik hanına kandım Derd-i şarabın içtim, dermanım yağma olsun

Varlık çün sefer kıldı, Dost andan bize geldi Viran gönül hurd oldu, cihanım yağma olsun

Geçtim bitmez sağınçtan, usandım yaz ü kıştan Bostanlar başın buldum, bostanım yağma olsun

Yunus ne hoş demişsin, bal ü şeker yemişsin Ballar balını buldum, kovanım yağma olsun

BEN GELMEDİM DAVA İÇİN

Benim bunda kararım yok, ben bunda gitmeğe geldim Bezirganem metaım çok, alana satmağa geldim

Ben gelmedim dava için, benim işim sevi için Dost'un evi gönüllerdir, gönüller yapmağa geldim

Dost esrüğü deliliğim, aşıklar bilim neliğim Denşürüben ikiliğim, birliğe bitmeğe geldim

Ol hocamdır ben kuluyum, Dost bağçesi bülbülüyüm Ol hocamın bağçesine, şad olup ötmeğe geldim

Bunda biliş olan canlar, anda bilişirlermiş Bilişüben Hocamla, halim arzetmeğe geldim

Yunus Emre aşık olmuş, Maşuka derdinden ölmüş Gerçek erin kapısında, canım arz etmeğe geldim

ANLAMADAN EYLEDİK

Dilsizler haberini, kulaksız dinleyesi Dilsiz kulaksız sözün, can gerek anlayası

Dinlemeden anladık, anlamadan eyledik Gerçek erin bu yolda, yokluktur sermayesi

Biz sevdik aşık olduk, sevildik maşuk olduk Her dem yeni dirlikte, sizden kim usanası

Yetmiş iki dil saçtı, araya sınır düştü Evvel bakışı biz baktık, yermedik am-ü hası

Miskin Yunus ol veli, yerde gökte dopdolu Her taş altında gizli, bin İmran oğlu Musi

HER DEM YENİ DİRLİKTEDİR

Bir gez yüzün gören kişi, ömrü geçe unutmıya Tesbihi sen olasın, dilinde ayruk nesne eyitmiye

Namaza duran zahidin gözleri Seni görürse Unuda tesbihini, mihraba secde etmiye

Ağzına şeker aluben, gözleri Sana tuş olan Unuda ol şekerini, ayruk, çiğneyip yutmıya

Ben Seni sevdiğim için baha derler ise İki cihan milkin virem, dahi bahası yetmiye

İki cihan dopdolu, bağ ü bostan olursa Senin kokundan yahşi gül bostan içinde bitmiye

Gül ü reyhanın kokusu, aşıklara maşuk yeter Aşık olanın maşuku hergiz üğünden gitmiye

İsrafil surun urucek mahlukat duru gelicek Senin ününden artık, hiç kulağım işitmiye

Zühre yere inübeni sazın nuvaht eylerse Aşıkın işreti Sensin, gözü ol yana gitmiye

Nider aşık hanımanı, ya sensiz iki cihanı İki cihan feda Sana, kimesne güman dutmıya

Sekiz Uçmağın hurisi, eğer bezenüp geleler Gönlüm sevdiğinden özkeyi hiç kabul etmiye

Ahirette ne ola kim, dünyada ol olmıya Huri gılman gelicek, aşık elin uzatmıya

Yunus seni sevelden, beşaret oldu canına Her dem yeni dirliktedir, hergiz ömrün eksitmiye

ŞOL GÖZ Kİ SENİ GÖRDÜ

Şol göz ki Seni gördü, ol neye nazar etsin Şol can ki Seni duydu, tende ne karar etsin

Aşkına düşen aşık, derdine yanar dün gün Vaslındır ana derman, hekim ne tımar etsin

Aşkın ezeli Hacem, yoklukta komuş varın Bu remzi duyan aşık, yokluğu şikar etsin

Sen bir gani sultansın, canlar içinde cansın Vasfın kaleme gelmez, dil kanda şümar etsin

Gerçek Şaha kul olan, gönlünü Sana veren Seni kendinde bulan, kanceru sefer etsin

Bu çeşniyi tadana, kim ne vereler kana Derdine düşen cana, hekim ne tımar etsin

Bu sırrı duyan kani, ger aşık ise canı Açıldı gevher kanı, alana haber etsin

Çün aşkın ola emelim, sürüle gönülden gamım Vaslına eren bir dem, bin canı nisar etsin

İmdi ki Yunus kalmış Hazret'e yüzü kara Bir nesnesi yok müflis, neyile bazar etsin

CENNETTEN İLERİ

Sensiz yola girer isem, çarem yok adım atmağa Gövdemde kuvvetim Sensin, başım götürüp gitmeğe

Gönlüm, canım, aklım, bilim, Seninle karar eder Can kanadı sevi gerek, uçuben Dost'a gitmeğe

Kendiliğinden geçeni, doğan eder Maşuk anı Ördeğe, kekliğe salar, süre, irüben tutmağa

Bin Hamza'ca kuvvet vermiş, kadir Çalap aşk erine Dağları yolundan ırar, kast eder Dost'a gitmeğe

Yüz bin Ferhat, külüng almış kazar dağlar temelini Kayalar kesip yol eder, ab-hayat akıtmağa

Ab-ı hayatın çesmesi, aşıkların visalidir Kadehi dolu yürütür, susamışları yakmağa

Aşık mı derim ben ana, Tanrı'nın Uçmağın seve Uçmak hot bit tuzaktır, eblehler canın tutmağa

Aşık olan miskin olur, hak yoluna teslim olur Her ne dersen boyun tutar, çare yok gönül yıkmağa

Hakk'ın gerçek aşıkları, istemezler Cennet'leri Cennet'ten ileri gider, ol makamın tutmağa

Bildik gelenler geçtiler, gördük konanlar göçtüler Aşk şarabın içen canlar, uymaz göçmeğe, konmağa

Tutulmadı Yunus can'ı, geçti Tamu'dan, Uçmak'tan Yola düşüp Dost'a gider, ol aslına uyakmağa

AŞIK CANI ÖLMEYE

Ol can kaçan ölüser, Sen ana can olasın Ölmüş gönül dirile, andaki Sen olasın

Ölmeği dirlik ola, ölmesiz dirlik bula Ölmüş gönül dirile, andaki Sen olasın

Sen olduğun gönüller, her dem canın yeniler Güç olmaz ol divanda, hakimi Sen olasın

Can bedenden uçucak, menziline göçücek Ol cihana geçicek, göze ayan olasın

Tozunu yel almaya, bir zerre ırılmıya Aşık canı ölmeye, maşuku Sen olasın

Yunus sen aşık isen, aşka muvafık isen Korkma ulaşık isen, ne olursan olasın

ŞEKERİ AYRUĞA SUNUP

Dost ilinin haberin disem işide misin Yoldaş olup ol yola sen bile gide misin

Ol ilin bağı olur, şerbeti ağu olur Kadeh dutmaz ol ağu, nuş edip yuda mısın

Ol elin zevadesi, cefa duta gidesi Şekeri ayruğa sunup, sen ağu tada mısın

Ol ilde ay gün olmaz, ay gün gedilip dolmaz Tertipler terk idüben, hisabın unuda mısın

Senlik benlik terk edip, yokluk eline gidip Aşktan içip esriyip, varlık terk ede misin

İşbu tenin tertibi od ü yel, toprak, sudur Yunus sen gör özünü, suda, toprakta mısın

ANDAN AYRI BUÇUK SAAT

Cümle alem terkin uram, ben Dost terkin urımazam Andan ayrı buçuk saat, ben ansızın durumazam

Andan ayrı dirliğim, dirlik değildir benim Koyam ol dirgüre beni, bu ölü dirgürimezem

Huri gelip eydür ise, gönlün bana vergil deyu Dost'tan artık kimseye, ben gönlümü verimezem

Dost deyu geçti ömrüm, başarmadım Dost kulluğun Koyam ol başara beni, ben hiç iş başarımazam

Bir gezden ol oldum, dahi benden ümit yoktur bana Ben ol isem pes ol kani, bu sırra erimezem

Değmeler eydür Yunus'a, katlan bu gün yarın deyu Ceht edüben bu günümü, yarına irgürimezem

ŞOL BENİM ŞEYHİMİ

Şol benim Şeyhimi görmeğe kim gelir Zevk ile safalar sürmeğe kim gelir

Şeyhimin illeri, uzaktır yolları Açılmış gülleri dermeğe kim gelir

Şeyhimin özünü, severim sözünü Ol mubarek yüzünü, görmeğe kim gelir

Şeyhimin ilini, sorarım evini Ol sebepli elini öpmeğe kim gelir

Şeyhimin ilinde, asası elinde Şeyhimin yolunda, ölmeğe kim gelir

Aht ile vefalar, zevk ile safalar Bu yolda cefalar çekmeğe kim gelir

Şeyhimim şem'ine bu canım pervane Saladır aşıklara, yanmağa kim gelir

Hak için malını, hep vere varını Aşk için arını, atmağa kim gelir

Şehidin donunu, yumazlar kanını Dost için canını vermeğe kim gelir

Ah ile göz yaşı, Yunus'un haldaşı Zehrile pişen aşı, yemeğe kim gelir

BİR BEN VARDIR BENDE

Severim ben Seni candan içeru Yolum vardır bu erkandan içeru

Şeriat, tarikat yoldur varana Hakikat meyvası andan içeru

Dinin terk edenin küfürdür işi Ol ne küfürdür, imandan içeru

Beni bende demen, ben de değilim Bir ben vardır bende, benden içeru

Beni benden alana ermez elim Kim kadem basa Sultandan içeru

Süleyman kuş dilin bilir dediler Süleyman var, Süleyman'dan içeru

Tecelliden nasip erdi kimine Kiminin maksudu bundan içeru

Senin aşkın beni benden alıptır Ne şirin dert bu, dermandan içeru

Miskin Yunus, gözü tuş oldu Sana Kapıda bir kuldur, Sultandan içeru

EĞER YARLIĞAMAZSAN

Hak Çalabım, Hak Çalabım, Sencileyin yok Çalabım Günahlarımız yarlığa, ey rahmeti çok Çalabım

Kullar Senin Sen kulların, günahları çok bunların Uçmağına koy bunları, binsinler Burak Çalabım

Ne Sultan, ne baylardasın, ne köşk ü saraylardasın Girdin Miskinler gönlüne, edindin durak Çalabım

Ne zühtüm var, ne taatim, ne gücüm, ne takatim Meğer Senin inayetin, kıla yüzüm ak Çalabım

Yarlığa-gıl Sen Yunus'u, günahlı kulların ile Eğer yarlığamazsan, key kati firak Çalabım

ACEP BU BENİM HALİM

Acep bu benim canım, azat ola mı ya Rab Yoksa yedi Tamu'da yana kala mı ya Rab

Acep bu benim halim, yer altında ahvalim Varıp yatacak yerim, akrep dola mı ya Rab

Can hulkuma geldikte, Azrail'i gördükte Ya canımı aldıkta, asan ola mı ya Rab

Dar oldu bana düzler, gice ile gündüzler Dünyaya bakan gözler, didar göre mi ya Rab

Allah olucak Kadı, bizden ola mı razı Görüp Habib'in bizi, şef'i ola mı ya Rab

Yunus kabre vardıkta, Münker Nekir geldikte Bize sual ettikte, dilim döne mi ya Rab

AŞKINA MUHAMMED'İN

Hak yarattı alemi, aşkına Muhammed'in Ay ü günü yarattı, şevkine Muhammed'in

Ol! dedi oldu alem, yazıldı levh ü kalem Okundu hatm-i kelam, şanına Muhammed'in

Hep Erenler geldiler, dergaha yüz sürdüler Zikr-i tevhit ettiler, nuruna Muhammed'in

Veysel Karani kazandı, ahır yine özendi Sekiz Uçmak bezendi, aşkına Muhammed'in

Ferişteler geldiler, saf saf olup durdular Beş vakt namaz kıldılar, aşkına Muhammed'in

Havada uçan kuşlar, yaşarıp dağ ü taşlar Yemiş verir ağaçlar, aşkına Muhammed'in

İmansızlar geldiler, andan iman aldılar Beş vakt namaz kıldılar, aşkına Muhammed'in

Yunus kim ede methi, över Kur'an ayeti An! vergil salavatı, aşkına Muhammed'in

KÖRDÜR MÜNKİRİN GÖZÜ

Miskinlikte buldular kimde erlik var ise

Merdivenden iterler, kim yüksekten bakar ise

Gönlü yüksekte gezer, dembedem yoldan azar Dış yüzüne ol sızar, içinde ne var ise

Ak sakallı bir koca, bilmez ki hali nice

Emek yemesin hacca, bir gönül yıkar ise

Sağır işitmez sözü, gece sanır gündüzü Kördür münkirin gözü, alem münevver ise

Gönül Çalabın tahtı, Çalap gönüle baktı

İki cihan bedbahtı, kim bir gönül yıkar ise

Sen sana ne sanırsan, ayruğa da anı san Dört kitabın manası, budur eğer var ise

Manada götürmüşler, kardaştan yar yeğrektir

Oğuldan dahi tatlı, eğer doğru yar ise

Gördün yarin doğrudur, baş kogil ayağına Çıkar ciğerin yedir, eğer çaren var ise

Gördün yarin eğridir, nen var ise ver kurtul

Ululardan öğüttür, işittiğin var ise

Az söz erin yüküdür, çok söz hayvan yüküdür Bilire bir söz yeter, sende güher var ise

Bildik gelenler geçmiş, konanlar geri göçmüş

Aşk şarabından içmiş, kim mana duyar ise

Yunus yoldan ırmasın, yüksek yere durmasın Sinle sırat görmesin, sevdiği didar ise

DOST ELİNDEN ÖLÜRSEM

Dost elinden ölürsem, hiç gümansız geru gelem Ganimet görem bu demi, can şükrane veri gelem

Canın diri tutan kişi, Dost katından ırak düşer Feda kılam yüz bin canı, ıraklıktan beru gelem

Cercis'leyin ol Dost beni, yetmiş gez öldürür ise Bin gez dahi ölür isem, yüz bin gez ileru gelem

Yüz bin gez doğam uyagam, Dost burcunda cevlan kılam Hem Bunda olam, hem Anda, Bunda Anda varı gelem

Yavu kılındım ne çare, yürürem dün gü'n avare Sorulara cevap budur, ben esrügem deyu gelem

Bin yıl toprakta yatursam, ben komayam Enelhakkı Ne vakit gerek olursa, aşk nefesin uru gelem

İnanmayan, gel sinime, Dost adını eyit, kıgır Kefen donum pare kılup, toprağımdan duru gelem

Bundan böyle n'olasını, değme akil şerh etmeye Yunus eydür aşıklara, Dost haberin veri gelem

GERÇEK ERİN HALİNİ

Yalan söyler görmeyen, haberi gören bilir Gerçek erin halini, yolda can veren bilir

Tatma gönülde kini, hoş tutgönülde miskini Dünya ahiret ekini, ekip götüren bilir

Ademin toprağın dört ferişte götürdü Suyunu neden kattı, yapıp yuğuran bilir

İsrafil ü Azrail, Mikail ü Cebrail Kıyamet ne gün kopar, yarın sur uran bilir

Dokuz kırk yaşayan eylenmedi dünyada Saati bir dem imiş, sohbeti süren bilir

Ölmez dirliği bulduran, evliya sohbetidir Yunus dahi bilmezse, okunan Kur'an bilir

SEN VİRAN OLMAYINCA

Gönül kanda dolana, maşukun bulmayınca Kişi aşık mı olur gönülsüz kalmayınca

Gönüldür anan Onu, esir eyleyen seni Kimi azat eylersin, sen azat olmayınca

Boynu zincirli geldik, key kati esir olduk Er nazar eylemedi halimiz bilmeyince

Bir yandan överler, aylak nesne verirler Bahasın ne bilesin, sen satın almayınca

Bahası canın anın, mal ile davar değil Sevdik mi ele girer, sevdikler vermeyince

Dostu kande bulasın, sende durmak ile sen Ol imaret eylemez, sen viran olmayınca

Sözü Yunus'tan işit, kibir kılma tut öğüt Ol seni sora gelmez, sen yavu varmayınca

NE VERİR İSEN ELİN İLE

Eğriliğin koyasın, doğru yola gelesin Kibr ü kini çıkargil, erden nasip alasın

Ne verir isen elin ile, şol varır senin ile Ben disem inanmazsın, varıcağaz bulasın

Gönülde pas oturur, anda seni yitürür İçeru Şah oturur, girmezsin kim göresin

On ikidir hücresi, dervazesi yedidir Anda iki dilber var, bilmezsin ki sorasın

Biçare miskin Yunus, aşktan dava kılırsın Dost'tan haber gelicek, yüz sürüyü varasın

YALVAR

Can ü gönülden seversen Yalvar kul, Allah'a yalvar Maksuda ermek dilersen Yalvar kul, Allah'a yalvar

Yalvar a kardeş yalvara

Varmıyasın yüzü kara

Ümmet isen Peygambere

Yalvar kul, Allah'a yalvar

Geceler uykudan uyan

Gizli sırlar olsun ayan

Mahrum olmaz Allah deyen

Yalvar kul, Allah'a yalvar

Tanı sen kendini tanı Neden yarattı Hak seni

N'olacağın anubeni Yalvar kul, Allah'a yalvar

Yunus nuş eyle belayı

Yürü maksudun dileği

Hem inleyi, hem ağlayı

Yalvar kul, Allah'a yalvar

ŞOL CENNET'İN IRMAKLARI

Şol cennet'in ırmakları Akar Allah deyu deyu

Çıkmış İslam bülbülleri Öter Allah deyu deyu

Salınır Tüba dalları

Kur'an okur hem dilleri

Cennet bağının gülleri

Kokar Allah deyu deyu

Kimi yiyip kimi içer

Hep melekler rahmet saçar

İdris Nebi hulle biçer

Biçer Allah deyu deyu

Altındadır direkleri

Gümüştendir yaprakları

Uzandıkça budakları

Biter Allah deyu deyu

Aydan arıdır yüzleri

Misk ü amberdir sözleri

Cennet'te huri kızları

Gezer Allah deyu deyu

Hakka aşık olan kişi

Akar gözlerinin yaşı

Pür nur olur içi dışı

Söyler Allah deyu deyu

Ne dilersen Hak'tan dile

Kılavuzla gir doğru yola

Bülbül aşık olmuş güle

Öter Allah deyu deyu

Açıldı gökler kapısı Rahmetle doldu hepisi Sekiz cennet'in kapısı Açılır Allah deyu deyu

Rıdvan-dürür kapı açan

İdris-dürür hülle biçen

Kevser şarabını içen

Kanar Allah deyu deyu

Miskin Yunus var Yarına

Koma bu günü yarına

Yarın Hakk'ın divanına

Varam Allah deyu deyu

GÜZEL KABETULLAH

Hak müyesser etse de varsam

Güzel Kabetullah sana

Bakuben hayranın olsam

Güzel Kabetullah sana

Kara donuna bürünür

Arş'la beraber görünür

Sana varmayan yerinür

Güzel Kabetullah sana

Gümüşten kapı açmışlar

Mermerlerle döşemişler

Altın kuşak kuşatmışlar

Güzel Kabetullah sana

Kabenin çevresi dağlar Didar görmüş sular çağlar Aşık Yunus durmaz ağlar

Güzel Kabetullah sana

ÇIKTIM ERİK DALINA

Çıktım erik dalına, anda yedim üzümü Bostan issi kakıyup, der ne yersin kozumu

Kerpiç koydum kazana, poyraz ile kaynattım

Nedir deyip sorana, bandım verdim özünü

İplik verdim çulhaya, sarıp yumak etmemiş Becit becit ısmarlar, gelsin alsın bezini

Bir serçenin kanadın, kırk kağnıya yüklettim

Kırk çift dahi çekmedi, şöyle kaldı yazılı

Bir sinek bir kartalı, salladı vurdu yere Yalan değil gerçektir, ben de gördüm tozunu

Bir küt ile güreştim, elsiz ayağım aldı

Güreşip basamadım, göyündürdü özümü

Kaf dağından bir taşı şöyle attılar bana Öğlelik yere düştü, bozayazdı yüzümü

Balık kavağa çıkmış, zift turşusun yemeğe

Leylek koduk doğurmuş, bak a şunun sözünü

Gözsüze çu el eyledim, sağır sözüm anladı Dilsiz çağırıp söyler, dilimdeki sözümü

Bir öküz boğazladım, kakladım sere kodum

Öküz issi geldi eydür, boğazladın kazımı

Anda da kurtulmadım, nidesimi bilmedim Bir çerçi de geldi eydür, kanı aldın gözgümü

Gördüm kaplubağayı, yanın seğirdüpdür gider

Sordum kanda gidersin, Kayseriyedir azimi

Yunus bir söz söylemiş, hiç bir söze benzemez Münafıklar elinden, örttü mana yüzünü

BİR GEZ GÖNÜL YIKTIN İSE

Bir gez gönül yıktın ise, kıldığın namaz değil Yetmiş iki millet dahi, elin yüzün yumaz değil

Bir gönül yaptın ise, er eteğin tuttun ise Bir gez hayr ettin ise, birine bin az değil

Erden sana nazar ola, için dışın nur ola Beli kurtulmuştan ola, şol kişi kim gammaz değil

Er odur alçak dura, ayak odur yola vara Göz odur ki Hakk'ı göre, gündüz gören göz değil

Yunus Emre'm sözün satar, söze bal ü yağ katar Altmış bin sarrafa satar, yükü gevherdir koz değil

AŞK BEZİRGANI

Aşk bezirganı, sermaye canı Bahadır gördüm, cana kıyanı

Zehi bahadır can terkin urur Kılıç mı keser himmet giyeni

Kamusun bir gör, kemterin er gör Alu görmegil, palas giyeni

Tez çıkarırlar fevkal'ulaya Bin İsa gibi dünya yakanı

Tez indirirler tahtesseraya Bir Karun gibi dünya kovanı

Aşık olanın nişanı vardır Melamet olur belli beyanı

Zühdüm var deyu ta'n eylemegil Merdut ederler mağrur olanı

İlmim var deyu mağrur olmagil Hak kabul etti kefen soyanı

Atlası kodu, abalar geydi İbrahim Ethem Sırdan duyanı

Çün Mansur gördü, Ol benem dedi Od'a yaktılar, işittik anı

Od'a yandırdın, külün savurdun Öyle mi gerek Seni seveni

Zinhar ey Yunus, gördüm demegil Od'a yakarlar gördüm deyeni

BU NE ACAYİP UĞRU

İstediğimi buldum, aşikare can içinde Taşra isteyen kendi pinhan içinde

Kadimdir hiç ırılmaz, ansız kimse dirilmez

Adım adım yer ölçer, hükmü revan içinde

Tutun deyu çağırır, uğru dahi çağırır Bu ne acayip uğru, bu çağıran içinde

Siyaset meydanında, galebe eden, bakan ol

Siyaset kendi olmuş, girmiş meydan içinde

Takmış kudret kılıcın, çalmış nefsin boynuna Nefsini tepelemiş elleri kan içinde

Sayru olmuş iniler, Kur'an ünün diniler

Kur'an okuyan kendi, kendi Kur'an içinde

Bu tılsımı bağlayan, cümle dilde söyleyen Yere, göke sığmayan, girmiş gönül içinde

Yüce yüce aşk düzer, kenduzin anda bezer

Gör nice cevlan ider hırka kaftan içinde

Türlü türlü imaret, köşk ü saray yapan ol Kara nikap tutunmuş girmiş külhan içinde

Baştan ayağa değin, cümle hükm eden oldur

Hak'tan ayru ne vardır, kalma güman içinde

Birsen birliğe gel bak, ikiyi elden bırak

Bütün mana bulasın, sıdk ü iman içinde

Oruç, namaz, gusl ü hac hicabdır aşıklara

Aşık andan münezzeh, hastır insan içinde

Girdim gönül bahrine, daldım anın ka'rına Seyr ederken iz buldum, baktım bu can içinde

Bu izimi izledim, sağım solum gözledim

Çok acayipler gördüm, yoktur cihan içinde

Yunus senin sözlerin, manadır bilenlere Söyleniser sözlerin, devr ü zaman içinde

MUHAMMET

Canım kurban olsun Senin yoluna Adı güzel, kendi güzel Muhammet

Şefaat eyle bu kemter kuluna Adı güzel, kendi güzel Muhammet

Mümin olanların çoktur cefası

Ahirette olur zevk ü safası

On sekiz bin alemin Mustafa'sı

Adı güzel, kendi güzel Muhammet

Yedi gökleri seyran eyleyen Kürsi'nin üstünde cevlan eyleyen

Miraçta ümmetini dileyen Adı güzel, kendi güzel Muhammet

Aşık Yunus n'eder dünyayı Sensiz

Sen Hak Peygambersin şeksiz, gümansız

Sana uymıyanlar gider imansız

Adı güzel, kendi güzel Muhammet

EBEDİ PADİŞAH

Ey Padişahı lem yezel

Ey kadir-i hayyu ezel

Kahrında hoş lütfunda hoş

Hoştur bana senden gelen

Ya gonca gül, yahut diken

Ya hilattır, yahut kefen

Narında hoş, nurunda hoş

Miskin Yunus sana kuldur

İster ağlat, ister güldür

İster şad et, ister öldür

Narında hoş, nurunda hoş





