DEVRİM TARİHİ VE TOPLUMBİLİM AÇISINDAN ATATÜRK - EMRE KONGAR



Çocukluğumdan bugüne, yetişmeme katkıda bulunan bütün büyüklerime ve hocalarıma...



:::::::::::::::::::



İÇİNDEKİLER



ÖNSÖZ



İKİNCİ BASIM İÇİN ÖNSÖZ



Birinci Kitap



BİR DEVRİMİN NESNEL KOŞULLARI VE TÜRK DEVRİMİ



I) GİRİŞ



I- KAVRAM VE TERMİNOLOJİ SORUNU



1-İhtilal



2-İnkilap



3-Devrim



II- MODEL SORUNU



III- AZGELİŞMİŞ ÜLKELERİN YARATTIĞI SORUNLAR



IV- DEVRİM MODELLERİNİ SINIFLAMA SORUNU



II) EVRENSEL MODELLER VE TÜRK DEVRİMİ



I- İLERİ TEKNOLOJİYE SAHİP ÜLKELER İÇİN GELİŞTİRİLMİŞ MODELLER



1- Endüstri Devriminin Özellikleri



2- Pozitivist Model ve Türk Devrimi



3- Sınıfsal Devrim Modeli ve Türk Devrimi



II- GERİ TEKNOLOJİYE SAHİP ÜLKELER İÇİN GELİŞTİRİLMİŞ DEVRİM MODELLERİ



1- Teknolojik Bakımdan Geri Ülkelerin Özellikleri



2- Merkez-Çevre Kuramına Dayalı Karşı-Emperyalist Devrim Modeli ve Türk

Devrimi



III) BİR DEVRİMİN GENEL KOŞULLARI



I- DEVRİME YOL AÇAN NESNEL KOŞULLAR



1- Devrime Yol Açan Ekonomik Koşullar



2- Devrime Yol Açan Toplumsal KoşuIlar



3- Devrime Yol Açan Siyasal Koşullar



II- BİR DEVRİM İÇİN GEREKLİ OLAN ÖZNEL KOŞULLAR



1- Liderlik



2- Örgüt



3- İdeoloji



4- Öznel Koşullar Arasındaki İlişki



III- NESNEL KOŞULLAR İLE ÖZNEL KOŞULLARARASINDAKİ İLİŞKİ



IV- DEVRİM AÇISINDAN SİYASAL İKTİDAR VE ORDU



V- NESNEL KOŞULLAR AÇISINDAN TÜRK DEVRİMİ



1- Ekonomik Koşullar



2- Toplumsal Koşullar



3- Siyasal Koşullar



4- Sonuç



İkinci Kitap



BİR DEVRİMİN ÖZNEL KOŞULLARI VE TÜRK DEVRİMİ



1) LİDERLİK



I- LİDERLİK KONUSUNDA TOPLUMBİLİMSEL YAKLAŞIMLAR



II- KARİZMATİK LİDER OLARAK MUSTAFA KEMAL ATATÜRK'ÜN ÖZELLİKLERİ



III- ATATÜRK'ÜN KENDİ KARİZMASI KARŞISINDAKİ TUTUMU



1- Hazırlık Aşaması



2- Karizmasını Yaratmaya Yardım Ediyor



3- Karizmasını Ulusa Mal Etmesi



IV- ATATÜRK'ÜN LİDERLİĞİNİN SOSYAL PSİKOLOJİ AÇISINDAN DEĞERLENDİRİLMESİ



1- Liderliğin Kaynağına ilişkin Görüşler



2- Atatürk'ün Liderlik Kaynaklarına Göre Değerlendirilmesi



3- Liderlik Türleri



V- ATATÜRK'ÜN BİREYSEL LİDERLİK NİTELİKLERİNE GÖRE DEĞERLENDİRİLMESİ



1- Grup Liderliği İlkeleri ve Atatürk



2- Grup Dinamiği Çözümlemelerinin Katkıları ve Sınırlılıkları



II) ÖRGÜT



I- BİRİNCi DÖNEM: --VATAN VE HÜRRİYET--



II- İKİNCİ DÖNEM: --İTTİHAT VE TERAKKİ--



III- ÜÇÜNCÜ DÖNEM: --REDD-İ İLHAK VE MÜDAFAA-İ HUKUK CEMİYETLERİ--



IV- DÖRDÜNCÜ DÖNEM: --TÜRKİYE BÜYÜK MİLLET MECLİSİ--



V- BEŞİNCİ DÖNEM: --PARTİ DÖNEMİ-DEVRİMİN YAYGINLAŞTIRILMASI--



III) İDEOLOJİ



I- İDEOLOJİNİN İŞLEVİ



II- MUSTAFA KEMAL ATATÜRK'ÜN iDEOLOJİSi



III- ALTI OK'UN ANLAMI



1. Laiklik



2. Cumhuriyetçilik



3. Halkçılık



4. Milliyetçilik



5. Devletçilik



6. Devrimcilik



IV- KEMALİST İDEOLOJİ



Üçüncü Kitap



TÜRK DEVRİMİNDEN BİR DEVRİM MODELİNE (Türk Devriminin Değerlendirilmesi)



I- MODERNLEŞME KURAMI VE TÜRK DEVRİMİ



II- GERİCİ VE İLERİCİ TEPKİLERİN MEKANİZMASI



III- İDEOLOJİK DÖNEMLER



IV- TEPKİ BİÇİMLENMESİ AŞAMASI VE TÜRK DEVRİMİ



V- İKTİDARI ELE GEÇİRME AŞAMASI VE TÜRK DEVRİMİ



VI- UYGULAMA AŞAMASI VE TÜRK DEVRİMİ



VII- KURUMSALLAŞMA AŞAMASI VE TÜRK DEVRİMİ



VIII- BİRBİRİNİ İZLEYEN İDEOLOJİK DÖNEMLER



IX- TÜRK DEVRİMİNİN DEĞİŞME DÖNEMİ



KAYNAKÇA



:::::::::::::::::::



Bazan bir sözcük arar ozan, bekler,



bir anahtar sözcük, başlamak için şiire,



birgörüntü bazan, birses, birkoku,



bazan da birşey bir devinim izi.



ÖZDEMİR İNCE, --Önsöz--den.



ÖNSÖZ



Bu çalışmayı yaparken dört ana kaynak grubundan yararlandım.



Birinci grup kaynaklar, belgelerdir. Bunların başında, Birinci Büyük Millet

Meclisi'nin gizli oturum tutanakları geliyor. Şimdiye kadar araştırmacıların

kullanmasına pek açık olmayan bu tutanaklar gerçekten çalışmama büyük ışık

tuttu. Pek çok karanlık noktayı, gizli oturum tutanaklarından aydınlığa

kavuşturmak olanağını buldum. Özellikle Atatürk'ün Nutuk adlı yapıtıyla, Türk

Tarih Kurumu'nun pek çok çalışması, bu tutanakların ışığında yeni anlamlar

kazandı.



İkinci grup kaynaklar, Atatürk hakkında yazılmış anılar ve yapılmış

incelemelerdir. Bunların bir bölümü, birinci ağızdan, bir bölümü,

yazılanlardan derleme niteliği taşıyan ikinci elden çalışmalardır.

İncelemelerin içinde ise yabancı bilim adamı ve yazarların, gerek Atatürk,

gerekse Cumhuriyet Türkiyesi hakkındaki yapıtları önemli bir yer tutuyor.



Üçüncü grup kaynaklar, çağdaş toplumsal bilimlerin; toplumsal değişme,

devrim, liderlik, örgüt, ideoloji gibi konulardaki kuramsal ve uygulamalı

bilgilerini içeren çalışmalardır. Bunların önemli bir bölümünün Atatürk ya da

Türkiye ile doğrudan hiçbir ilişkisi yoktu. Ben bunları yalnızca, Atatürk'ün

eylemini çağdaş bilimlerin bulguları açısından inceleyip, irdelemek için

kullandım.



Dördüncü grup kaynaklar, Türk edebiyatı, özellikle Türk Romanı'dır. Gerek

Mustafa Kemal Atatürk'ün, gerekse o dönem Türkiyesinin Türk romanına nasıl

yansıdığı, yalnız o yılların havasını öğrenmek açısından değil, Atatürk'ün

liderlik niteliklerinin ve eyleminin karizmatik özelliğinin daha iyi

belirlenmesinde de bana çok yardımcı oldu. Bu dört kaynak grubunun ne hepsini,

ne de herhangi birini tümüyle araştırabildim. Üstelik elimdeki kaynakların

tümünü de bu çalışmamda kullanamadım. Bu açıdan ortaya çıkan eksikliklerin

bağışlanmasını dilerim.



Elimdeki kaynakları, dünyaya armağan ettiğimiz ve henüz ikinci bir benzeri

üretilmemiş olan Türk Devrimi'ni anlamak ve anlatmak için birbiriyle iç içe

geçmiş bir biçimde kullandım. Çözümlemelerim sırasında, resmi ideolojiye

bağımlı kalmak gibi bir kaygım olmadığı gibi, bu ideolojiyi yadsımak için de

özel bir çaba harcamadım. Tarihin gerçekleri neyse, onları kavramaya ve

çağdaş toplumsal bilimlerin ışığı altında yeni çözümlemeler yapmaya çalıştım.



Atatürk ile simgelenen Türk Devrimi, hem karşı-emperyalist bir eylemin, hem

de Batılılık ideolojisinin bir bireşimi olduğu için, dünyada ikinci bir

benzeri yoktur. Bu --biriciklik-- bilimsel çözümlemelerde de zorluklar yarattı.

Tarihsel gerçekleri elimden geldiğince uygun bir aktarmayı, çağdaş bilimin

bize verdiği yeni çözümleme modellerini gücüm yettiğince kullanarak yapmaya

çalıştım.



Çalışmamı üç kitapçık biçiminde düzenledim. Bu kitapçıklar birbirinden

bağımsız olarak ele alınabileceği gibi, birbirlerini tamamlayıcı özelliklere

de sahip.



Birinci kitapta, bir devrimin nesnel koşullarını kavramlar ve modeller

açısından Türk Devrimi'ni irdelemek amacıyla ele aldım. Önce terim ve

kavramlar üzerinde durduktan sonra, gelişmiş ülkeler için geçerli iki model

ile, gelişmekte olan ülkeler için geçerli bir modeli Türk Devrimi ile

karşılaştırmalı olarak inceledim. Son olarak da bir devrimin koşulları üzerine

genel bir model önerdim (İkinci baskıda bu bölümün sonuna ayrıca nesnel

devrim koşulları açısından Osmanlı toplumunun durumunu irdeleyen bir bölüm

daha ekledim.).



İkinci kitapta, bir devrimin öznel koşullarını, Türk Devrimi açısından ele

aldım. Bu kitapta Atatürk'ü liderlik, örgüt ve ideoloji açısından incelemeye

çalıştım. Böylece öznel koşullar açısından bir değerlendirme yapmaya çaba

harcadım.



Üçüncü kitapta ise, Türk Devrimi'ne dayalı olarak bir değerlendirme yaptım.

Bu değerlendirmeye dayalı olarak, ideolojik boyutu ağır basan bir model

çerçevesinde Türk Devrimi'ni açıklamaya çalıştım.



Bu çabalarımın Türk Devrimi'ni açıklamakta da, Atatürk'ün eylemini

değerlendirmekte de yeterli olmadığını biliyorum. Çünkü her iki olay da tek

bir kişinin çabalarıyla açıklığa kavuşturulacak denli yalın değil. Bu nedenle

yaptığım çalışma, tartışmalara yeni bir boyut kazandırabilirse, kendimi

görevini yapmış sayacağım.



EMRE KONGAR, Ankara, Eylül 1980



:::::::::::::::::::



İKİNCİ BASIM İÇİN ÖNSÖZ



Bir Batılı düşünür: --Başarı ve başarısızlıklar, tarih açısından, yalnızca

dünya olaylarını doğrudan etkiledikleri için önemli değildirler. Asıl

önemleri siyasal bakımdan bir simge oluşturmalarında yatar. İşte Kemalist

deney bunun en güzel örneğidir.-- diyor (Wiatr, 1981:3).



Bu anlayışla kaleme aldığım ve birinci baskısı --Atatürk ve Devrim Kuramları--

adı ile yapılan bu kitap çok çabuk tükendi.



İkinci baskı için kitabı gözden geçirirken, Üniversitelerimizdeki Devrim

Tarihi derslerinde kullanılabilme özelliğini de dikkate aldım. Gerekli ekleme

ve düzeltmeleri bu açıdan da yaptım.



Ayrıca, birinci baskıdan sonra yayımlanan ve özellikle uluslararası

seminerlerde yapılan çalışmaları ve yeni kitapları gözden geçirdim. Bunlardan

yararlanabileceklerimi çalışmama aldım. Bu arada, 1920'ler ve 1930'larda

yayımlanmış olan yabancı kitaplar bakımından da yeni kaynaklar buldum. Böylece

bir yandan Türk Devrimi'nin yabancı gözü ile değerlendirilmesini, öte yandan

da Atatürk yaşarken yapılan gözlemleri okuyucuya daha iyi yansıtmaya çaba

harcadım.



Bu kitabın ilk baskısını yapan İş Bankası Kültür ve Sanat Müşavirliği ile

ikinci baskıyı yapan Remzi Kitabevi'ne teşekkür ederim.



En büyük teşekkürü ise, kitabı eleştirenlere borçluyum. Melih Cevdet

Anday'dan, Oktay Akbal'a, Mete Tunçay'dan İsmet Giritli'ye dek pek çok yazar

ve bilim adamı kitabın üzerine eğilmek zahmetine katlandılar. İkinci baskıda

hepsinden çok yararlandım. Onlara minnet borçluyum.



EMRE KONGAR, Mart 1983, Çankaya-Ankara



:::::::::::::::::::



BİRİNCİ KİTAP



Bir Devrimin Nesnel Koşulları ve Türk Devrimi



ilk seferde on beş kişi vurdular



ve bir hayli düşman kırdılar



yamaçlarda koptu kızılca kıyamet



cesaretlerine söz yoktu ama



neyleyip nitsinler düşman daha çoktu



düştü birer birer bütün yiğitler



gürültüler boğazda sustu nihayet



ATTİLA İLHAN,--2'nci cebbar oğlu mehemmed-- adlı şürden.



:::::::::::::::::::



I



GİRİŞ



Öteki odalarda



Başka başka resimleri Atamın



Atatürk'üm, artık ömrüm oldukça



Bu resminle karşımdasın!



BEHÇET NECATİGİL, --Resim--den.



:::::::::::::::::::



I- KAVRAM VE TERMİNOLOJİ SORUNU



Toplumsal bilimlerin ve siyasal bilimlerin özel terimleri, günlük konuşma

dilinde taşıdıklarından farklı anlamlar taşır. Her bilim dalının olduğu gibi,

toplumbilimin de kendine özgü bir dili, kendine özgü terimleri vardır. Bir

örnek --rol-- terimi için verilebilir. Günlük yaşamda, sahne etkinlikleri

arasında düşünülen --rol-- terimi, toplumbilim için, --bir durumun hak ve

görevlerinin nasıl yerine getirilmesi gerektiği hakkında ilgili başka kişiler

tarafından sahip olunan rol beklentilerinin toplamı-- olarak tanımlanır

(Kongar,1978:60).



İşin ilginç yanı, hemen hemen tünı bilim dalları için, özel terimlerin ve

özel bir dilin varlığı kabul edilir ama, iş toplumsal ve siyasal bilimlere

gelince biraz karışır: İnsanlar bu bilim dallarının terimlerinin --özel anlam--

taşıdıklarını unutur görünürler. Bu yüzden de herkes her terimi aklına ve

diline geldiği gibi kullanır. Oysa, her ayrı terimin, temsil ettiği kavramlar

açısından ayrı anlamları vardır.



Bu durumun en klasik örneklerinden biri, konumuz olan --Atatürk-- üzerinde

görülür. --Atatürk Devrimleri--, --Atatürk Reformları--, --Atatürk İhtilali--,

--Atatürk İnkılabı--, --Türk Devrimi--, --Türk İnkılabı-- gibi terimler sık sık

birbirlerinin yerine kullanılır.



Bütün bu terim ve kavram kargaşasına, Türkiye'nin içinde bulunduğu hızlı

değişme süreei de katkıda bulunur: Eski ve yeni terimlerin, hangi kavramların

karşılığı olarak kullanıldığı ayrıca bir tartışma konusu olur. --Devrim--

sözcüğü, --İhtilal-- karşılığı olarak mı, --İnkılap-- karşılığı olarak mı

kullanılmaktadır, ya da kullanılacaktır? --Reform-- karşılığı olarak hangi terim

en uygun anlamı verir?



:::::::::::::::::::



1) İhtilal



Toplumsal ve, siyasal bilimlerin kullandığı terimler arasında en geniş ve

farklı anlamlara sahip olan sözcüklerden biri --ihtilal--dir. Bir yandan siyasal

anlamlı Fransız İhtilali'nden söz ederken, öte yandan ekonomik ve toplumsal

anlamlı ve teknolojik temelli --endüstri ihtilali-- deyimi tüm ülkelerin

kullandığı bir terimdir.



Siyasal bağlam içinde --ayaklanma--, --isyan--, --darbe-- gibi terimleri akla

getiren --ihtilal--, bırakınız --endüstri ihtilali-- gibi farklı kullanılışı,

siyasal anlamdaki kullanılış açısından bile üzerinde anlaşmaya varılmış bir

sözcük değildir.



Bu çalışmada, --ihtilal-- sözcüğü yerine --devrim-- terimi kullanılacaktır. Bu

terim, siyasal olarak, --siyasal iktidarın kaynağının değiştirilmesi-- anlamında

kullanılacaktır.



Böylece söz konusu olan olay, bir --ayaklanma--dan bir --isyan--dan bir

--hükümet darbesi--nden farklı olmaktadır.



:::::::::::::::::::



2) İnkılap



Sözcük anlamı, değişme, bir durunıdan başka bir duruma dönüşme olan ve

günümüzde daha çok --reform--, --evrim--, --değişme-- sözcükleri yerine kullanılan

--inkılap-- terimi, geçmişte çok daha farklı bir anlam yüklenmiştir (Bu arada

--inkılap-- sözcüğünün ikinci sesli harfinin üzerinde nokta olmadığına, bu

harfin --i-- değil --ı-- olduğuna dikkati çekmek isterim.).



Özellikle Atatürk yaşarken, Türk devriminin, siyasal bir iktidar

değişikliğinden daha derin, toplumsal ve ekonomik sonuçları olacağını

görenler, buna --ihtilal-- yerine, --inkılap-- demeyi yeğlemişlerdir. Böylece,

genellikle siyasal içerikli olan --ihtilal-- yerine toplumsal ve ekonomik

içerikli olan --inkılap-- deyiminin kullanılmasıyla, o zaman, olay daha geniş

kapsamlı olarak ele alınmıştır.



Öyle sanıyorum ki, ünlü Kadro dergisinin ilk sayısında yer alan bildirinin

şu satırları, terimlerin 1930'lu yıllardaki kullanılışını çok iyi

belirtecektir:



--Türkiye bir inkılap içindedir. Bu inkılap durmadı.



Bugüne kadar geçirdiğimiz hareketler, şahit olduğumuz muazzam kıyam

(ayaklanma) manzaraları, onun yalnız bir safhasıdır. Bir ihtilal geçirdik.

İhtilal, inkılabın gayesi değil, vasıtasıdır.



Bu ihtilal safhasında dursaydık inkılabımız akim (sonuçsuz) kalırdı. Halbuki

o, genişliyor, derinleşiyor. O henüz son sözünü söylemiş, son eserini vermiş

değildir. Tesviye edilmiş (düzeltilmiş) bir zemin üstünde yarınki Türk

cemiyetinin, kendine has ve kendine uygun binasını kurabilmek için,

inkılabımız derinleşme ve genişleme istikametindedir.



İnkılap bitaraf bir nizam değildir. Onun içinde yaşayanlarırı taraftar

olsunlar veya olmasınlar, ona intibak etmeleri lazımdır. İnkılap ona taraftar

olanların iradelerine, taraftar olmayanların iradelerinin, kayıtsız ve

şartsız, bağlanması demektir.



İnkılabın irade ve menfaati, inkılabı duyan ve yürüten azlık, fakat şuurlu

bir avangardın, azlık fakat ileri bir KADRO'nun iradesinde temsil olunur. Bu

kadro, inkılabın şeniyetinden (gerçeğinden) çıkarılan ve onun seyrine uygun

bir şekilde izah edildikçe şekilleşen prensipleri kendine şuur edinir.

İnkılabın derinleşmesi demek, her şeyden evvel, bu prensiplerin ve onların

ifadesi olan inkılap, ahlak ve disiplinin, ileri kadronun dimağından genç

neslin, şehir halkının ve köylünün dimağına inmesi ve yerleşmesi demektir.--

(Ayraç içindeki sözcükler benim. E.K.) (Kadro, 1932, No. 1:31).



Görüldüğü gibi, Kadro'cuların kullandığı biçimde, --inkılap--, açıkça

--ihtilal--den çok daha geniş ve derin kapsamlı bir sözcüktür. Özellikle

--İhtilal, inkılabın gayesi değil, vasıtasıdır-- sözü, iki terim arasındaki

ilişkiyi ve o zamanki kullanışları arasındaki farkı çok açık seçik bir

biçimde ortaya koyuyor.



Terimler arasındaki kullanılış farklarını vurgulaması bir yana, yukarda bir

bölümünü aktardığım bildiri aslında --devrim toplumbilimi-- konusuna da

mükemmel bir giriş niteliği taşımaktadır.



--İnkılap-- teriminin yukarıda belirttiğim kullanılışı ancak bir anlamını

verir. Oysa kimi zaman, --Atatürk İnkılapları-- deyiminde olduğu gibi, ikinci

anlamı da vardır: Buna göre --inkılap--, --reform--, --yenilik-- anlamına gelir

(--İnkılap-- sözcüğünün Arapça anlamının alt üst olma, ters çevirme olduğu da

bu arada anımsanmalıdır.)



Böylece --inkılap--, bir yandan geniş kapsamlı, toplumsal, ekonomik ve

siyasal bir ihtilal anlamında kullanılırken, öte yandan, şapka, alfabe,

takvim, eğitim konularındaki reformları nitelemek için de başvurulan bir

terim özelliği de kazanmıştı.



:::::::::::::::::::



3) Devrim



Türkçedeki özleştirme akımının ürettiği terimlerden biri olan --devrim--

yalnız siyasal anlamda düşünüldüğü zaman --ihtilal-- karşılığı, toplumsal,

ekonomik ve siyasal bağlamda kullanıldığı zaman da, eski günlerdeki

kullanılışı ile --inkılap-- karşılığıdır (--Devrim-- sözcüğü ile hem ihtilal hem

de inkılap terimlerinin karşılanması için ve bunun Atatürk ile ilişkisi için

bkz. Berkes, 1982:133-151.).



Biz bu çalışmada --devrim-- terimini hem --ihtilal--, hem de --inkılap-- anlamında

kullanacağız. Bu çerçeve içinde terimi bir kez daha tanımlarsak şöyle bir

sonuca ulaşırız: Siyasal anlamda --devrim--, iktidarın kökeninde deyişme

yaratan bir olaydır. Örneğin Fransız devrimi, siyasal iktidarın kökenini

tanrıdan ve gelenekten alıp, o dönemin ilerici sınıfı olan burjuvaziye ve

kentli halka vermiştir. Aynı biçimde Türk devriminde de, Atatürk,

dinsel-geleneksel kökenli iktidarı, (o dönem için kuramsal planda da kalsa),

ulusa ya da halka dayalı, laik bir niteliğe dayamıştır.



İktidarın kökeninde, yani dayandığı güçlerde (inançlar ya da sınıflar,

ilişkiler) değişiklik yapmayan siyasal olaylar, bu anlamda devrim değildir.

--Hükümet değişikliği--, --hükümet darbesi--, --isyan--, --iç savaş-- gibi farklı

nitelikte olan olayların --devrim-- olayı ile karıştırılmaması gerekir.

Demokratik yolla yapılan bütün değişiklikler, aynı kökene, halk kökenine

dayandığı için --devrim-- diye nitelenemez. Fakat demokrasinin başlaması bir

devrimdir. Örneğin, bizde 1950 seçimleriyle, Demokrat Parti'nin iktidara

gelmesi ulus egemenliğini ve demokrasiyi kuramdan uygulamaya aktardığı için,

uygulama açısından bir devrim olarak düşünülebilir.



Öte yandan, bir grubu siyasal iktidardan uzaklaştırıp, başka bir grubu

ihtidara getiren --hükümet darbesi--, siyasal iktidarın kökeninde değişiklik

yapmadığı takdirde, --devrim-- olarak nitelenemez. Ancak, siyasal iktidarın

dayandığı güçlerde değişiklik sonucunu doğuran --hükümet darbeleri--, --devrim--

diye nitelenebilirler. Bu açıdan, düşünüldüğünde İttihatçıların --Bab-ı Ali

baskını-- devrim olmaktan uzak bir --hükümet darbesi--dir. Çünkü, sonuç olarak

yalnız Kamil Paşa hükümetinin yerine, Mahmut Şevket Paşa hükümeti geliyor ve

parti olarak İttihatçıların etkisi artıyordu. Oysa; gerek padişah, gerek

meşrutiyet 1908'deki niteliği ile varlığını sürdürüyordu.



Yine bu çerçeve içinde düşünüldüğünde, 1908 yılında İttihatçıların

Makedonya dağlarına çekilmesi ve Abdülhamid'i Meclis'i toplantıya çağırmaya

zorlaması, siyasal anlamda --devrim--dir. Çünkü, rafa kaldırılmış olan

Anayasa'yı yeniden yaşama geçirerek, Padişah'ın kayıtsız koşulsuz kullandığı

dinsel-geleneksel otoriteye, o dönemin etkin gücü --bürokrasi--yi ortak etmişti.

Belki çok kapsamlı değildi ama, hiç kuşkusuz bir --devrim--di 1908 eylemi.

Üstelik de sonuçları bakımından daha geniş kapsamlı devrimlere de yol açmıştı.



Aynı biçimde 27 Mayıs 1960 --hükümet darbesi-- de sonunda siyasal bir

--devrim--e dönüştü. Çünkü, siyasal iktidara, halkın seçtiği Meclis'in yanında

yargısal ve bürokratik ortaklar getirdi. Böylece bir anlamda siyasal

iktidarın dayandığı güçlerin niteliğinde değişiklik yaptı.



--Devrim-- teriminin siyasal alan dışında da anlamı olduğunu daha önce

belirtmiştik. Ekonomik ve toplumsal anlamda devrim, ekonomik ve toplumsal

ilişkilerde temel değişiklikler yapan bir olaydır.



Bilindiği gibi, toplum, bir dizi --düzenlenmiş ilişkiler--den oluşur. Toprak

ağası-köylü, işçi-patron, anne, baba-evlat, öğretmen-öğrenci ilişkileri gibi.

İşte düzenlenmiş olan bu ilişkilerin tümü --toplumsal yapı--yı oluşturur.

Yukarıdaki tanıma yakından bakarsak, toplumsal ve ekonomik anlamdaki devrimin,

toplumsal-ekonomik yapıyı etkileyen bir olay olarak ortaya çıktığını görürüz.



Çağdaş toplumbilimin sınıf, değişme, örgüt, kurum gibi tüm kavramları

--ilişkiler-- içinde düşündüğü ve bu ilişkileri bir --yapı-- çerçevesinde ele

aldığı düşünülürse, (Tiryakian, 1970:112-145; Bottomore, 1970:146; Kongar,

1979:33-34) devrim, siyasal toplumsal, ekonomik ilişkiler düzeninde hızlı

değişmeye yol açan olaydır demek yanlış sayılmaz (Burada bir yaklaşım olarak

--yapısalcılık--ı değil, toplumsal degişmenin ancak --yapıdaki değişmeler--

biçiminde algılanabileceği düşüncesini aktarmak isteğimi özellikle belirtmek

isterim. E.K.).



Devrim ile öteki değişmeleri birbirinden ayıran fark aslında kapsam ve hız

ayrımıdır. Her toplumun her an değişme içinde olduğu anımsanırsa, --devrim--

olayını yalnız --değişme-- kavramına bağlamak anlamsızlaşır. Çünkü o zaman,

her toplum her an --devrim-- yaşıyor demektir. Oysa, her toplumda her an devrim

olmaz.



Şimdi --devrim-- kavramının üç ögesi ortaya çıkmış olmaktadır. Bunlar sırası

ile, --yapı değişmesi--, --bu değişmenin alışılagelmişten hızlı olması-- ve yine

--bu değişmenin alışılagelmişten kapsamlı olmasıdır--. --Alışılagelmiş-- terimini

öznel bir kavram olarak değil, --tarihsel süreç içinde-- ve --belli bir toplum

bağlamı--nda nesnel bir açıdan alıyorum.



Sonuç olarak, Türk Devrimi'ni, Türkiye'nin siyasal, toplumsal ve ekonomik

yapısında (yani, ilişkilerinde) hızlı ve kapsamlı bir değişme yaratma olayı

olarak gördüğümüzü ve Atatürk'ün eylemini bu bağlam içinde inceleyip

irdelemeye çalışacağımızı belirtelim.



:::::::::::::::::::



II- MODEL SORUNU



Bilimsel düşünce soyut düşünce demektir. Daha doğrusu, soyutlama düzeyi

yüksek temeller üzerine kurulmuş düşünce demektir. Somut düşünce bile, ancak,

belli bir soyutlama düzeyinin üzerine konduğu zaman bir anlam taşır bilimde.

Bir başka deyişle, somut düşünce, bilimsel olabilmek için, belli

soyutlamalara dayalı sonuçlar ile karşılaştırmalı olarak anlam taşır.



Neden bu böyledir? Neden, bilim soyut düşünceye dayanır, ya da dayanmak

zorundadır?



Bu sorunun yanıtı çok açıktır aslında: Bilim, uğraştığı ilgi alanında

genel kurallara, yasalara ulaşmaya çalışır. Oysa gerçek, ister toplumsal,

isterse bireysel olsun, son derece çeşitli ve karmaşıktır. Bu çeşitlilik ve

karmaşıklık içinde, belli ilişkileri görebilmek, belli kurallara

ulaşabilmek için, ayrıntılardan kurtulmak, genel özellikleri bulabilmek

zorunludur. İşte bu zorunluluk içinde bilim, ayrıntıların kendisini

saptırmasını önlemek için genel özellikleri, benzerlikleri ortaya koyar.

Sonra da bu özelliklerden --soyut modeller-- oluşturur.



Soyut düşüncenin en klasik ve ilkel ürünü --renk-- kavramıdır. Yeşil, mavi,

kırmızı, doğada tek başlarına bulunamazlar. Yeşil yaprak, kırmızı elma, mavi

gök söz konusudur ancak. Bakkala gidip --yarım kilo kırmızı renk-- alamazsınız.

Ancak, --kırmızı renkli badana boyası-- isteyebilirsiniz.



Toplumsal ve siyasal bilimlerdeki durum da böyledir. Nasıl, hiçbir zaman

tek başına bulunamayan renkler bize, çevremizdeki varlıkların tanımlanması

ve betimlenmesinde yardımcı olurlarsa, bilimsel modeller de aynı biçimde işe

yararlar. Örneğin, feodal toplum, ana özellikleriyle, emeğin toprağa bağımlı

olduğu, serbest dolaşımının söz konusu olmadığı, piyasa ekonomisinin

bulunmadığı, toprak ağalarının aynı zamanda siyasal güç sahibi bulunduğu ve

köylünün artı ürününe bu ağaların el koyduğu, esas olarak tarıma bağlı bir

toplum olarak tanımlanır. Hiç kuşkusuz bu --soyut bir model--dir. Somut olarak

--feodal toplum--, onyedinci yüzyıl İspanya'sı mıdır, onaltıncı yüzyıl

Fransa'sı mı? Yoksa onüçüncü yüzyıl İngiltere'si mi?



Bu sorunun yanıtı, --hepsi-- ya da --hiçbirisi-- diye verilebilir. Bir toplumun

genel nitelikleri belirtilmek isteniyorsa, yanıt --hepsi-- olacaktır. Fakat,

her türlü sapmanın ve ayrıntının dikkate alınarak, --soyut model-- ile --bire bir

çakışan-- bir somut toplum düşünülüyorsa, yanıt elbette ki --hayır-- olacaktır.

Çünkü, her toplumda, mutlaka, soyut modelden sapan küçük ya da büyük, az ya da

çok, birkaç özellik olacaktır.



Öte yandan, elimizde --feodal toplum--, --kapitalist toplum-- gibi modeller

olmasa, toplumları ne sınıflamamız, ne de onları bilimsel kategoriler halinde

incelememiz olanaklı olur.



Bu açıdan bir --devrim sosyolojisi--nin ancak belli modeller çerçevesinde ele

alınabileceği açıktır. Fakat, modeller ile çalışırken, bunların soyut

genellemeler olduğu ve --her zaman her yerde geçerli-- kavramlardan oluştuğu

için, hemen hemen hiçbir somut toplum ya da olayla --bire bir-- çakışma

göstermeyeceği unutulmamalıdır.



:::::::::::::::::::



III- AZGELİŞMİŞ ÜLKELERİN YARATTIĞI SORUNLAR



İnsanoğlunun ileri çocukları, gelişmiş teknolojiye sahip toplumlardır.

Atomu parçalayan, bilgisayarları üreten ve uzay teknolojisine geçen

toplumlardır, insanlığın geleceğini belirleyen toplumlar.



Oysa, insanoğlunun çoğunluğu azgelişmiş toplumlar biçiminde yaşamaktadır.

Üstelik bunların önemli bir bölümü, yalnız azgelişmiş değil, --geri

bıraktırılmış-- toplumlardır. Yani, insanoğlunun bir bölümü, --gelişmiş ülke--

adı altında, başka bölümlerini işgal etmiş ve sömürmüştür. Askeri işgal

sonrası kurumlaşan ekonomik sömürü, --gelişmiş ülkeler--in bir bölümünü iyice

gelişmiş yaparken, sömürge ülkeler de geri bıraktırılmışlığın pençesinden bir

türlü kurtulamamışlardır. Örneğin, Hindistan halkı açlığın pençesinde

kıvranırken, bu ülkeyi sömüren İngiltere, insanoğlunun önünde yeni ufuklar

açan --endüstri devrimi--ni gerçekleştirmiştir. Böylece, tüm insanlığın malı

olan, --endüstri devrimi--nde Doğu ülkelerinin de büyük payı olmakla birlikte,

bu devrimin ürünlerinden en büyük yararı Batı ülkeleri sağlamıştır.



Teknolojisi ileri olan ülkeler, tüm dünyayı etkileri altına alır. Onların

dilleri daha yaygın konuşulur. Kısacası, teknolojisi ileri olan ülkeler,

öteki ülkeleri ideolojik açıdan da etkiler. Doğal bilimler de, toplumsal

bilimler de daha çok bu toplumların girişkenliğinde ve öncülüğünde gelişir.

Çünkü bu toplumların bilime ayırdıkları zaman, para ve beyin gücü, öteki

toplumlardan daha fazladır. Sonuç olarak bu toplumların bilimsel üretimleri

tüm insanlığı etkiler.



Kuramsal Açıdan Batı'nın Egemenliği



Toplumbilim konusunda da bu böyledir. Dikkat edilirse, günümüzde egemen

olan bütün toplumsal ve siyasal bilim kuramları gibi, toplumbilim kuram ve

modellerinin de Batı'da üretilmiş oldukları görülür. Yukarda açıkladığım gibi,

bu bir raslantı değil, ileri teknolojiye sahip olmanın doğal bir sonucudur.



Bu durumun bir başka sonucu --devrim toplumbilimi--ne esas olacak kuramsal

modellerin de Batı kökenli olmalarıdır.



Oysa, Batı, kuramsal modelleri, uzun süre kendi tarihine ve toplumuna

bakarak üretmiştir. Çünkü, sorun kendi toplumunun gelişmesidir.



Dikkat edilirse, pozitivist yaklaşımdan, sınıfsal yaklaşıma kadar, hemen

bütün kuramların, aslında Batı toplumlarının yazgılarını belirlemek amacıyla

ortaya atılmış modeller olduğu görülür. Bunlar, hemen endüstri devrimini

izleyen yıllarda, teknolojik ilerlemeye ayak uydurmaya çalışan ideolojik

atılımlardır.



Azgelişmiş ülkelerin gündeme gelmesi, uzun yıllar sonra olmuştur: Mustafa

Kemal Atatürk'ün öncülüğünü yaptığı --azgelişmiş ülkelerin kurtuluş savaşları--

yoluyla gerçekleştirilen devrim, Kuzey Afrika'da ve Güneydoğu Asya'da ancak

otuz-kırk yıl sonra dünyanın dikkatini çekmiştir.



Gelişmiş ülkelerin bilim adamları tarafından kendi ülkeleri için

geliştirilen kuramlar ile azgelişmiş ülkeleri incelemek, ilk bakışta pek de

yanlış bir iş değil gibi geliyor ,insana: Öyle ya, gelişmiş olan ülkeler,

insanlığın en ileri teknolojik aşamasını temsil ettiklerine göre, gelişmemiş

ülkeler de er ya da geç, onların bulunduğu yere geleceklerdir. Hem de onların

geçtikleri yollardan geçerek. Bu durumda, gelişmiş ülkeler için geçerli olan

tüm modeller, bir süre sonra gelişmemiş ülkelerin de gündemine gelecektir.



Ya da başka biçimde bir mantık yürütülerek şu sonuca da varılabilir:

Gelişmiş toplumların tarihleri, azgelişmiş toplumların bugünlerini yansıtır.

Bu nedenle de bu tür toplumların tarihleri incelenerek varılan sonuçlar,

azgelişmiş toplumlar için de geçerlidir.



Azgelişmiş Ülkelerin Özel Durumları



Bu düşünceler tümüyle sakat ve geçersizdir. Çünkü etkileşim olayı bugünkü

--azgelişmiş ülkeler--in, --gelişmiş ülkeler--in dünkü durumlarına benzemelerini

engellemektedir. Bu etkileşimin iki yönü vardır:



Birinci olarak, gelişmiş ülkeler, kimi azgelişmiş ülkeleri bilinçli olarak

sömürmekte, onların --geri bıraktırılma--larına yol açmaktadır, İkinci olarak,

teknolojileri geri ülkeler isteseler de istemeseler de, gelişmiş teknolojiye

sahip ülkelerin teknoloji ve ideolojilerinden etkilenmektedirler. Kısacası,

biri bilinçli ve güdümlü olan, öteki kendiliğinden oluşan iki --etkileşim--,

gelişmiş ülkelerle birlikte yaşayan azgelişmiş ülkelerin, önlerinde örnek

olan gelişmiş ülkelerle aynı gelişme ve değişme çizgisini izlemelerini

olanaksızlaştırmaktadır.



Bu konudaki bir başka gerçek, günümüzdeki hiçbir --azgelişmiş-- ülkenin

gelişmiş ülkelerden herhangi birinin geçmişteki herhangi bir aşamasına

benzemediğidir. Bunun en önemli nedeni, azgelişmiş ülkelerin, gelişmiş

ülkelerden teknoloji ve ideoloji ithal etmeleridir. Örneğin, --Türkiye,

Batı'dan yüz yıl geridir-- desek, bu sözün hiçbir anlamı olamaz. Çünkü, yüz

yıl önceki Batı'da ne uçak vardı, ne televizyon. Dolayısıyla gerek hızlı

ulaşımın, gerekse hızlı ve görüntülü haberleşmenin etkileri yüz yıl önceki

Batı'da yoktu. Oysa günümüz Türkiye'sinde var. Yüz yıl önce Batı'da

bilgisayar da yoktu, NATO'da, Marxçı hükümetler de. Oysa, şimdi Türkiye'de

gerek teknolojik, gerek ideolojik bütün bu ögelerin etkileri var.



İşte ileri teknolojiye sahip ülkelerle, geri teknolojiye sahip ülkeler

arasındaki gerek --bilinçli--, gerekse --kendiliğinden-- olan etkileşimler,

günümüz dünyasındaki toplumsal bilimleri --gelişmiş ülkeler-- yanında

--azgelişmiş-- olan ülkeler ile de ayrıca uğraşmaya zorluyor. Bir başka deyişle,

artık Batı için üretilmiş olan modellerin genel geçerliliği, tartışma konusu.

Bunlar, tüm dünyayı açıklamaya yetmiyorlar.



Biz bu nedenle ileri teknolojiye sahip olan ülkeler için geliştirilmiş olan

modeller ile, geri teknolojiye sahip ülkeler için geliştirilmiş olan modelleri

ayrı ayrı ele alacağız. (Gelişmiş ülke, azgelişmiş ya da geri bıraktırılmış

ülke terimlerini, yalnızca, --ileri teknolojiye sahip ülke-- ve --geri

teknolojiye sahip ülke-- anlamında kullandığımı belirtmek isterim. Bu konudaki

genel yaklaşımım için Toplumsal Değişme Kuramları ve Türkiye Gerçeği adlı

çalışmamın --Modernleşme-- ve --Türkiye Gerçeği-- bölümlerine bakılabilir.).



İleri teknolojiye sahip ülkeler, gelişmiş ülkeler ya da Batı ülkeleri

denilen ülkeler için geliştirilmiş olan modeller daha çok tarihsel değere

sahiptir. Fakat, bunlar günümüzde olup bitenleri anlamak bakımından

incelenmesi zorunlu olan modellerdir.



Öte yandan geri teknolojiye sahip ülkeler açısından konuya yaklaşanlar,

örneğin, --ulusal kurtuluş savaşları-- gibi çok daha somut olaylara eğilmekte

ve belki de Mustafa Kemal Atatürk'ün eylemini çok daha iyi anlamamıza yardım

eden ipuçları vermektedir.



:::::::::::::::::::



IV- DEVRİM MODELLERİNİ SINIFLAMA SORUNU



Toplumbilim açısından devrim sorununu incelemeye ve irdelemeye çalışanların

hemen hepsinin ilk karşılaştığı güçlük, sınıflama olayıdır. Ciddi bir devrim

toplumbiliminin altında anlamlı bir sınıflamanın yatması gereği açıktır.

Çünkü, bilimsel bilgi bir anlamda karşılaştırmalı bilgidir. Karşılaştırmalı

bilgi ise, ancak belli sınıflamalar sonunda elde edilebilir. Ayrıca, bilimsel

bilginin soyut olması ve belli tipleri açıklamakta kullanılabilir nitelik

taşıması da ancak sınıflama işlemleri sonunda bir anlam taşır.



Her sınıflama işleminin altında bir temel ölçüt yatar. Şimdiye dek ya

eyleme, ya ideolojiye, ya nedenlere, ya sonuçlara, ya da yönteme ilişkin

ölçütler kullanılmıştır. Aslında bütün kullanılan ölçütler, anlamlıdır. Kendi

içinde tutarlı olduğu oranda, her ölçüte göre yapılan sınıflama, bize bir

şeyler öğretir. Toplumsal gerçeği daha iyi algılamamıza yardım eder.



Çoğu zaman --devrim-- terimine değer yargıları da eklenir. Örneğin, bir

toplumsal olaya --devrim-- denilebilmesi için, onun, ilişkileri mutlaka ileri

götürmesi gerektiği öne sürülebilir. Çok da yanlış bir tutum değildir bu.

Fakat --ileri-- ve --geri-- kavramları da çeşitli ölçütlere göre belirlendiğinden,

zaten kendisi çok kesin olmayan kavramları, bilimsel sınıflamalarda kullanmak,

açıklık değil, tam tersine muğlaklık getirir. Bu nedenle bir çalışmada,

--devrim-- terimine --iyi--, --kötü--, --güzel--, --çirkin--, gibi değer yargıları

eklenmeyecektir.



Ayrıca, --devrim-- terimini ilişkilerde temel değişikliklerin oluşması

biçiminde tanımladığımıza göre, bu değişmelerin, ileriye doğru mu, geriye

doğru mu dönük olduğu sorunu, bizim açımızdan ancak devrimin --niteliği--,

açısından önem kazanır. Yoksa bir olayın --devrim-- olup olmadığının

belirlenmesinde değil.



Sınıflama sorununun mutlaka çözmesi gereken konu, yapılan sınıflamadaki

kategorilerin, evrensel olarak bütün devrim olaylarını açıklayabilecek bir

kapsamda olmasıdır. Bir başka deyişle, öyle bir sınıflama yapmalıyız ki, o

sınıflamaya girmeyen bir devrim türü olmasın.



Tek Ölçüte Göre Devrim Sınıflamaları



Bu tür sınıflamaların en klasik örneği, tek bir ölçüte göre --taraftar--,

--tarafsız--, --karşıt-- sınıflaması yapmaktır. Örneğin, devrimleri --Marxçılık--

ideoloji ve eylemine göre sınıflarsak, --Marxçı devrimler--, --Marxçı olmayan

devrimler-- ve --karşı Marxçı devrimler-- kategorileri, dünyadaki tüm devrimleri

kapsar. Fakat tek ölçüte göre yapılan sınıflamalar, kendi içlerinde çok iyi

karşılaştırma olanağı vermekle birlikte, o tek ölçütün dışındaki

karşılaştırma olanaklarını son derece sınırladıklarından, toplumsal gerçeğin

bazı bölümlerini dışarda bırakmak tehlikesiyle yüz yüze gelirler. Konuyu biraz

daha açarsak, bir devrimin --Marxçı-- olup olmaması bazen her şeyi açıklamaz.

Örneğin, o devrimin bir toplumun içindeki sınıflararası çatışmalardan mı

kaynaklandığını, yoksa bir dış güce karşı yürütülen bir kurtuluş savaşı

sonunda mı gerçekleştirildiğini ,belirlemez. Böylece --birden çok ölçüt--

kullanma zorunluluğu doğmuş olur.



Çok Ölçüte Göre Devrim Sınıflamaları



Devrimleri birden çok ölçüte göre sınıflayanlar arasında Brinton'un

kategorileri oldukça açıklayıcıdır. Brinton, devrimleri dört gruba ayırıyor.

Birinci grup, ortaçağ sonrası Batı toplumunda --halkçı-- ya da --demokratik--

dediği devrimlerdir. Bunlar küçük ve ayrıcalıklı bir azınlığa karşı,

çoğunluğun özgürlükleri adına yapılmış devrimlerdir. Brinton asıl bunları

inceliyor. Ona göre İngiliz, Amerikan, Fransız ve Rus devrimleri böyle

devrimlerdir. İkinci grup devrimler sağcı devrimlerdir. Bunlar otoriter

eğilimliler, oligarşiler ya da tutucular tarafından yapılan devrimlerdir.

İtalya ve İspanya'daki faşist devrimlerle, Almanya'daki milliyetçi-sosyalist

devrimi bu gruba sokuyor. Üçüncü grup devrimler ulusal kurtuluş devrimleridir.

Asya ve Afrika kıtalarındaki bağımsızlık savaşlarını bu gruba sokuyor Brinton.

Dördüncü grup devrimler ise başarıya ulaşmamış devrimlerdir. Amerikan iç

savaşı, 1848 Avrupa ayaklanmaları, 1871 Paris komünü bu tür devrimlere

örnektir (Brinton, 1965:21-26).



Görüldüğü gibi Brinton'un devrim sınıflaması oldukça çağdaş ve işe yarar

bir sınıflamadır. Kullandığı birden çok ölçüt ise çok mantıklı bir biçimde

sıralanmıştır. --Çoğunluk adına-- --azınlık adına-- yapılmış olma ölçütü pek

çok yazarın --ilerici-- --gerici--, ya da --solcu-- --sağcı-- ayırımını

karşılayacak niteliktedir. Ayrıca, ulusal kurtuluş savaşlarını ayrı bir grup

içinde almış olması, hiç kuşku yok ki, sınıflamasını toplumsal ve siyasal

gerçeğe daha da yaklaştırmaktadır. Başarıya ulaşamamış devrimlerin ayrı bir

sınıf olarak ele alınması, bunlarla, başarılı olanlar arasında karşılaştırma

ve belli nitelikleri vurgulama olanağı verdiği için oldukça anlamlıdır. Ne

yazık ki, Brinton, --Devrimin Anatomisi-- adını verdiği kitabında yalnızca bir

grup devrimi, İngiliz, Amerikan, Fransız ve Rus devrimlerini incelemiştir. Bu

dört devrimden bile, zaman zaman bizim de kullanacağımız sonuçlar çıkaran

Brinton, tüm devrimleri inceleseydi, mutlaka, çok daha verimli sonuçlara

ulaşabilirdi.



Biz bu çalışmada Brinton'un sınıflamasını da kullanmayacağız. Çünkü, bir

ileri teknoloji ülkesi bilim adamı olan Brinton da, Batı'ya ağırlık veren bir

yaklaşımı belirliyor; yalnız ileri teknoloji ülkelerinin devrimlerini

inceliyor. Oysa, bizim inceleyeceğimiz devrim, bir --geri teknoloji ülkesi

devrimi--dir. Üstelik de ulusal kurtuluş savaşı ile iç içe geçmiş bir devrim:

Türk Devrimi. Bu nedenle, daha önce belirttiğim gerekçeleri de akılda tutarak,

buradaki sınıflamamız daha çok Türk Devrimi'ni açıklamaya yardımcı olacak

biçimde yapılacaktır. Bu nedenle de önce Batı'yı ve tüm dünyayı etkileyen

endüstri devrimi üzerinde durulacaktır. Daha sonra üç genel model açısından

Türk Devrimi'nin irdelenmesi yapılacaktır.



Bu modellerin iki tanesi --ileri endüstri ülkeleri-- için geçerlidir. Bir

tanesi de --geri teknoloji ülkeleri-- için geliştirilmiştir.



:::::::::::::::::::



II



EVRENSEL MODELLER VE TÜRK DEVRİMİ



Gökte bir bulutgeziyordu;



Bir yanı kırmızıydı, bir yanı beyaz;



Batı'ya yönelmişti,



Belli, Doğu'dan gelmiş.



Gökte gezen bulut, gözümle gördüm;



Tıpkı, Mustafa Kemal'e benziyordu.



M. SUNULLAH ARISOY, --Mustafa Kemal Türküsü--nden.



:::::::::::::::::::





I- İLERİ TEKNOLOJİYE SAHİP ÜLKELER İÇİN GELİŞTİRİLMİŞ MODELLER



Her ne kadar Türk Devrimi bir anlamda --geri teknolojiye sahip--, ya da

azgelişmiş-geri bıraktırılmış ülke devrimlerine öncü ve örnek bir devrim

ise de, Mustafa Kemal Atatürk'ün gerek yetişme biçimi, gerek okuduğunu ve

incelediğini bildiğimiz kitaplar, gerekse sonradan yaptığı uygulamalar, Türk

Devrimi'nin büyük ölçüde --ileri teknolojiye sahip-- Batı ülkelerinden ve bu

ülkeler için geliştirilmiş olan bazı modellerden etkilendiğini göstermektedir.

Bu nedenle ileri teknolojiye sahip ülkeler için geliştirilmiş olan modellerin

incelenmesi, yalnız devrim toplumbiliminin kuramsal temellerini belirlemek

açısından değil, Türk Devrimi'nin ve Mustafa Kemal Atatürk'ün eyleminin

anlaşılması bakımından da zorunludur.



Bilim, hiç kuşkusuz, bir birikimdir. Bu açıdan günümüzün sorunlarına

bakarken, --Amerika'yı yeniden keşfetmemek içina, tarihsel açıdan konuya nasıl

yaklaşılmış olduğunu çok iyi bilmek gerekir.



İnsanoğlunun en ileri teknolojiye sahip toplumları, tarihte de, günümüzde

de, genel olarak Batı toplumlarıdır. Her ne kadar Japonya, bugün teknolojik

ilerilik açısından, Batı'ya önemli ölçüde ortak olmuş gözüküyorsa da, bu

henüz, --Batı-- egemenliğine son verdirecek bir yaygınlığa erişmemiştir.



Batı toplumları tarafından ve genellikle Batı toplumları için geliştirilmiş

olan modellerin altında ise onsekizinci yüzyılın ikinci yarısından

ondokuzuncu yüzyılın ilk yarısına dek varlığını bütün şiddetiyle duyuran

endüstri devrimi yatar.



Endüstri devrimi öyle bir olaydır ki, yüzyılların birikimi ile çatırdayan

ve çürüyüp giden feodal düzenin üzerine, yeni bir yapıyı, burjuvazi ve

proleterya arasında paylaşılan bir düzeni getirmiştir.



İşte çağımızın devrim modellerine damgasını vuran temel olay budur.



Avrupa'da endüstri devrimi, bütün gücü ile sürüp gelişirken, bir başka olay,

Fransız Devrimi, teknolojik gelişmelerin karşı durulmaz dalgalarını,

ideolojik kalıplar biçimine sokuyor ve bir düzenin tüm temellerini

sarsıyordu.



Bu anlamda düşünüldüğünde, Batı'nın teknolojik bakımdan ileri ülkeleri için

ve bu ülkelerde geliştirilmiş olan devrim kuramlarının altında teknolojik güç

olarak endüstri devrimini, ideolojik güç olarak da Fransız Devrimi'ni

görmemek olanaksızdır. Bu nedenle de ileri teknolojik ülkeler için

geliştirilmiş modellerin özelliklerini anlayabilmek için önce bunların

teknolojik ve ideolojik kaynaklarını bilmek gerekir.



:::::::::::::::::::



1-) Endüstri Devriminin Özellikleri



Batı kültür birikimini tüm dünyaya yetkiyle yayma işlevini yüklenmiş olan

Britannica ansiklopedisi, Endüstri Devrimi'nin özelliklerini endüstri içi ve

dışı olarak sınıflıyor ve şöyle özetliyor:



Endüstri Devrimi'nin endüstri yaşamında görülen özellikleri:



1) Başta demir ve çelik olmak üzere yeni hammaddelerin kullanılması.

2) Kömür, buhar makinesi, elektrik, petrol ve patlamalı makineler gibi, yeni

enerji kaynaklarının kullanılması. 3) İplik eğirme makinesi ve yeni enerji

kaynakları ile çalışan tezgahtar gibi, daha az insan enerjisi ile daha çok

üretim yapılmasına yol açan yeni makinelerin icadı. 4) İşgücünün fabrika

sistemi içinde, daha yüksek bir işbölümüne ve uzmanlaşmaya yol açan biçimde

yeni örgütlenmesi. 5) Buharlı lokomotif, buharlı gemi, otomobil, uçak, radyo

ve telgraf gibi ulaşım ve haberleşmede önemli gelişmeler. 6) Bilimin

endüstriye, gittikçe artan bir biçimde uygulanması.



Görüldüğü gibi, altı nokta biçiminde özetlenen bu yenilikler, gerçekten

tüm insan ilişkilerini etkileyecek güçte teknolojik gelişmelerdi. Üstelik, bu

teknolojik değişme ve gelişmelerin doğrudan doğruya ortaya çıkan birtakım

başka sonuçları da vardı. Britannica, bunları da, endüstri devriminin

endüstri alanı dışındaki özellikleri olarak şöyle özetliyor:



1) Çok daha büyük tarım dışı nüfusu besleyecek üretimi sağlayan tarımsal

gelişmeler. 2) , Servetin daha yaygınlaşmasına yol açan ekonomik değişmeler,

artan endüstriyel üretim ve uluslararası ticaret karşısında servet kaynağı

olarak gerileyen toprak. 3) Ekonomik güç kaynağındaki değişmeleri yansıtan

siyasal değişiklikler ve endüstriyet bir toplumun gereklerine uygun olarak

düzenlenen yeni politika uygulamaları. 4) Kentlerin büyümesi, işçi sınıfı

hareketlerinin gelişmesi ve yeni otorite kaynaklarının ortaya çıkması gibi,

büyük toplumsal değişmeler. 5) Çalışanların yeni beceriler elde etmeleri,

fabrika disiplininin ortaya çıkması, bütün bunların sonunda insanın kendine

güveninin artması gibi ögelerle belirlenen çok geniş bir kültürel değişme.

(Britannica: XII, 210-211 ).



Fransız Devrimi



Yukarıdaki değişmelere dikkatle bakıldığında, bunların toplumsal, ekonomik,

siyasal ve kültürel alanda gerçek bir devrimi belirlediğine hiç kimse kuşku

duymaz. Nitekim, bu oluşumlar sırasında ortaya çıkan bir başka olay, Fransız

Devrimi, duyulabilecek tüm kuşkuları dağıtacak bir biçimde çağına damgasını

vurdu.



1789 yılında doruk noktasına ulaşan, 1830 ve 1848'de yeniden Avrupa'yı

sarsan siyasal devrim, özgürlük, eşitlik, kardeşlik terimleri çerçevesinde

tüm bir düzeni değiştirmekle kalmıyor, geleceği de biçimlendiriyordu.



Genellikle kısır bir görüşle yalnızca --bir burjuva devrimi-- olarak

nitelenen ve incelenen Fransız Devrimi, aslında, bağrında burjuvazinin

zorunlu ikizi olan işçi sınıfının yükselişini de simgeliyordu. Sanırım

Danton'un şu sözleri durumu bütün açıklığı ile simgeler: --Kendini

aristokrasiye ve ruhbana eşit kılmak için monarşiyi deviren üçüncü sınıf,

dördüncü sınıfın genel eşitlik isteği karşısında yenilme tehlikesiyle

karşılaşmış bulunuyor.-- (Eliçin, 1967:298).



Endüstri Devrimi'ni, siyasal alana taşıyan ve günümüz dünyasını bile

biçimlendiren Fransız Devrimi için ünlü tarihçi Albert Sorel'in çözümlemesi;

hiç kuşkusuz yalnız bir --Devrim Toplumbiliminin Kuramsal Temelleri--ne değil,

aynı zamanda Mustafa Kemal eyleminin kökenine de ışık tutacak niteliktedir:



--Başlangıcından itibaren ve ana prensibinin tabü bir neticesi olarak,

Fransız İhtilali temele saldırır ve saltanat rejimi altında bulunan ihtiyar

Avrupa'nın bütün yapısını harap eder. Milletin egemenliğini ilan eder, kendi

nazariyelerini pek tabii ve dünyaya şamil hakikatler şeklinde tanıtır,

yerleşmiş bütün iktidarları tehdit eder, milletleri ayaklanmaya ve

hürriyetleri elde etmeye çağırır. Bu işte bilhassa garip olan taraf, ne

nazariyenin mahiyetidir, ne de propagandanın şiddeti; Avrupa hükümetlerinin

kayıtsızlıklarıdır. Boranın belirtilerini sezmemişlerdir, koptuğu zaman onu

bencil bir rahatlık içinde seyrederler; ancak sağanak boşandığı ve sel kendi

üstlerine geldiği zaman dehşete düşerler.



Tehlikeyi farketmeyi bilmemişlerdir; onu önlemeye de muvaffak olamazlar.

Ona ancak birbirini tutmayan gayretler, birbirlerine zıt tedbirler, durmadan

boşa çıkan niyetlerle karşı koyarlar. İsyan etmiş bir milletin ve her şeyi

altüst edecek bir nazariyenin tehdidi altında bulundukları halde, ne

nazariyeye karşı bir koruma prensibine, ne de ayaklanmaya karşı çıkarılacak

bir milli kuvvete sahiptirler. Fransa'da her şey karışmış ve bozulmuştur,

Avrupa'da ise her şey yerli yerindedir. Fransa'da ne hükümet, ne de hazine

kalmıştır; kendisinin bir ordu kadrolarına sahip kaldığını söylemek bile

güçtür. Eski saltanat idareleri kudretli hükümetlerin bütün imkanlarına sahip

bulunmaktadırlar. Orduları harbe girecek durumdadır; muharebeleri inceleyerek

ve savaşarak bilgi kazanmış generalleri, itaatli ve tecrübeli erlere kumanda

etmektedirler. Fen, disiplin, sayı üstünlüğü, mühimmat onlardadır. Fransa

mahvolacak gibi görünür. Her türlü tahminin hilafına teşkilatlanan anarşidir,

dağılan da teşkilatlı kuvvettir. Fransa, ittifakı yener; daha şaşılacak bir

şey yapar; onu parçalar. İttifak etmiş hükümdarlardan biri: --Bu haydutlar

dost da, müttefik de istemiyorlar; onlara suç ortaklarıyla kurbanlar lazım--

diye yazmaktadır (II'nci Katerina'nın Berlin'deki Büyükelçisine 6 Haziran

1794'deki talimatı, Martens Traites de la Russic avec l'Allemagne (Rusya'nın

Almanya ile Muahedeleri). (II'nci cilt, 167'nci sayfa.Petersburg, 1883).

Fransız sömürgelerini esasen kendi hesabına zaptetmiş olan ve bunları elden

çıkarmamak iddiasını güden İngiltere müstesna, tekmil müttefikler sıra ile

oyunbozanlık eder ve kurbanların topraklarından hisse almak için galiplerin

ortağı olurlar. Krallar tarafından yerleşmiş hakların müdafaası için Fransız

İhtilali'ne karşı girişilmiş kutsal savaş, saltanat haklarının koruyucularıyla

ihtilalin ortaya çıkardığı iktidar kuvvetleri arasında kıtanın paylaşılmasına

varır. --İhtiyar Avrupa hayasız bir iflasla can vermektedir.-- (Siyahlar benim.

E.K.) (Sorel, 1949:I, XIII-XIV).



Bu satırlardan da açıkça görüldüğü gibi, Fransız Devrimi yalnız Fransa'ya

özgü olarak kalmamış, Avrupa'nın tüm düzenini değiştirmiştir. Fakat bu

değişiklik içinde yeni filiz veren bütün sınıflar yerli yerine oturamamış,

şirazesinden çıkmış Avrupa, bir türlü düzene ve sükunete kavuşamamıştır.



Değerli tarihçimiz Ahmet Mumcu, --Fransız İhtilali'nin insanlığa açtığı

ufuklar sonucunda; özellikle Avrupa'da daha da sistemleştirilmiş ve siyasal

nitelikleri daha belirgin yeni düşünce akımları ortaya çıkmış ve günümüze

kadar sürmüştür-- dedikten sonra, bu devrimin ürettiği akımları,

--Anayasacılık--, --Ulusalcılık-- (Milliyetçilik), --Cumhuriyetçilik ve Demokrasi--

olarak özetliyor (Mumcu, 1980:76-82).



İşte Endüstri Devrimi'nin teknolojik ve Fransız Devrimi'nin ideolojik

baskısı, --ileri teknolojiye sahip ülkeler-- için --büyük boy-- devrim ve

değişim modellerinin üretilmesine yol açtı.



:::::::::::::::::::



2-) Pozitivist Model ve Türk Devrimi



Hemen hemen bütün büyük boy değişme kuramlarının ve bu kuramlara uygun

olarak gerçekleştirilen modellerin ortak bir yanı vardır: Hepsi tarihsel bir

incelemeyle ve bir tarih yorumuyla işe başlarlar.



Bu, onlara iki konuda büyük avantaj sağlar. Birinci olarak, ciddi bir

değişme modeli ancak ciddi bir tarih ve toplum çözümlemesiyle ortaya

konulabileceği için, ileri sürdükleri önerilerin anlamlı olmalarını sağlar.

İkinci olarak da, inandırmak zorunda oldukları insanlara, daha --nesnel-- ve

daha --bilimsel-- oldukları izlenimini verdikleri için, taraftar toplamaları

kolaylaşır.



İşte tarihsel olarak Endüstri Devrimi ile Fransız Devrimi'nin ilk kuramsal

ürünü, --pozitivizm-- ve ona dayalı olan --insanlık dini-- dir.



Fransız Devrimi'nin doruk yıllarında doğan Auguste Comte tarafından

oluşturulan --pozitivist-- model, aslında hiç de --devrimci-- değildir. Çünkü,

herhangi bir düzeni --devirmek--ten çok, --kurma--ya yönelik bir modeldir. Comte,

bizzat kendisi, --pozitivist-- görüşlü --sosyokratlar-- için şunları söylüyor:



--Şu halde, her birisinin mahiyetine göre tatbik zemini bulacağı bütün

beşeri kabiliyetleri umumi teceddüde (yenileşmeye) hakimane bir suretle

iştirak ettirecek hakiki bir sosyokrasiyi imkan nisbetinde tesis etmek üzere,

Garbı (Batı) anarşik bir demokrasi ile mütedenni (gerileyen) bir

aristokrasiden kurtarmaya geliyoruz. Filvaki, biz sosyokratlar, aristokrat

olmadığımız kadar demokrat da değiliz. Bize göre bu muhalif partilerin

ehemmiyete değer kütleleri, tatbikatta bir taraftan tesanüdü, diğer taraftan

da devamlılığı temsil eder ki, pozitivizm nihayet bunların esef edilecek

çarpışmalarının yerine aralarında esaslı zaruri bir tabiiyet münasebeti

(bağımlılık ilişkisi) tesis etmiştir. Fakat, her ne kadar siyasetimiz bu iki

eksik ve insicamsız temayülün aynı nisbette üstünde bulunuyor ise de, bu

mukabil iki partiyi bugün aynen reddedecek değiliz. Felsefi ve içtimai

mesleğimin devam ettiği otuz seneden beri muhtelif rejimlerimizde muhalefet

ismi verilen şeye karşı daima derin bir nefret ve her türlü yapıcılara karşı

mahrem bir yakınlık hissetmişimdir. Her tarafta umumi kuruculuğun bellibaşlı

bir ihtiyaç halinde göründüğü bu asırda, hatta açıkça eskimiş malzeme ile

yapıcılıkta bulunmak isteyenler bile, sadece yıkıcı olanlara nisbeten, bana

müreccah (tercih edilir) görünmüştü. Resmi muhafazakarlarımızın geri hallerine

rağmen, basit ihtilalcilerimiz bana zamanımızın hakiki ruhundan, pek daha

uzak görünmektedir. Bunları, durgunluklarına karşılık seleflerini

(kendilerinden önce gelenleri) temayüz ettiren cömert umumi inkılap hislerini

kullanmadan, XIX'uncu asrın ortasında körü körüne ancak XVIII'inci asra

yaraşacak menfi istikameti (olumsuz doğrultuyu) devanı ettirmektedirler.--

(Comte, 1952:XLII-XLIII).



Aslında birazdan pozitivizmin, nasıl bir evrim ile ortaya çıktığını ve

genel kuramını açıkladığımızda, insanı düş kırıklığına uğratacak sözlerdir

bunlar. Çünkü pozitivizm, aslında, insanlığın genel evrimi içinde nesnelliğe

ve deneyselciliğe doğru bir gelişmeyi simgeler.



A) Pozitivist Kuramdaki Determinizın



Hemen hemen bütün büyük boy kuramlar gibi, pozitivizm de deterministtir.

Pozitivizmin kurucusu olan Comte, bütün toplumların, zorunlu olarak,

kendisinin belirlediği teolojik, metafizik ve pozitif devrelerden geçtiğini

öne sürer. Comte'a göre, her devre, kendisinden önceki dönemin zorunlu bir

sonucu, kendinden sonraki dönemin de hazırlayıcısıdır (Erman, 1952:XXVI;

Harris, 1968:62).



Comte'un --Pozitif Felsefe Dersleri--nde ayrıntılı bir biçimde açıkladığı

sistem, aslında, insanlığın düşünce biçiminin, tüm topluma egemen olmasına

dayanmaktadır. Comte'a göre, toplumlar da, insanlar ve bilimler gibi üç

düşünce aşamasından geçerler. Birbirini zorunlu olarak sırayla izleyen bu

aşamalar düşünce biçimindeki özelliklere bağlı olarak tüm toplumsal yapıyı da

belirler.



Pozitivist düşünceye göre, insanoğlu, üç aşamadan geçerek olgunlaşır. Her

gelişme sürekli olarak daha iyiye, daha doğruya yöneliktir.



Birbirini İzleyen Aşamalar



Birinci aşama dinsel dönemdir (Teolojik devre) . Bu dönemde insanoğlu tüm

yaşamını doğaüstü hakkında sahip olduğu inançlara göre düzenler. Çevreyi

algılamakta düş gücü, duyu organlarından çok daha etkilidir. Zaten, gerek

duyu organlarıyla, gerek deneylerle gerçeğe erişmek için, teknoloji de

yeterli değildir. Bu devrede insanoğlu, çevresindeki olayların ardında, kendi

iradesini andıran Tanrı iradesini araştırır.



Dinsel dönem de kendi içinde üç aşamaya ayrılır. Birinci aşama fetişist

aşamadır. Bu devrede, tek tek nesneler, insan özelliklerine sahip gibi

düşünülür. Özellikle totem anlayışında simgelenen bu görüş, cansız varlıkları,

insanın ruhuna sahipmiş gibi ele alır. Dinsel dönemin ikinci aşaması

çoktanrıcı aşamadır. Özellikle eski Yunan'da simgeleşen bu görüşe göre,

insanlara benzeyen ve onların işlevleri gibi işlevleri yüklenen tanrılar

vardır. Bunların her biri insan yaşamının belli bölümünü yönetir; aşk,

haberleşme gibi. Dinsel dönemin son aşaması tektanrıcı aşamadır. Musevilik,

Hıristiyanlık, Müslümanlık gibi tektanrılı dinler, bu aşamayı simgeler.



İkinci aşama metafizik dönemdir. Bu dönemde, düş gücü ve akıl yürütme ile

erişilen gerçeklerin, küçük bir ölçüde de olsa, duyu organlarıyla algılanan

gerçekler tarafından etkilenmelerine izin verilir. Çevredeki olayların

açıklanmaları için Tanrı düşüncesi ile birlikte ruhlar gibi, doğanın genel

eğilimleri gibi, çok iyi tanımlanamayan bazı güçler de kullanılmaya

başlanır.



Fizikötesi dönem, tam bir teslimiyetçilikten, doğal ve toplumsal bilimlerin

deneysel sonuçlarını, yaşama aktarmaya geçiş için bir hazırlık dönemi, bir

ara aşamadır. Dinsel dönemin tam teslimiyetçiliği bu ara aşamada, bir ölçüde

de olsa azalmıştır.



Üçüncü aşama pozitif dönemdir. Bu dönem, endüstrileşme sonunda elde edilen

bütün sonuçları, özellik olarak yapısında taşır. Dinsel ve fizikötesi

dönemlerden sonra zorunlu olarak ortaya çıkan bu devrenin en önemli özelliği,

insanın çevresindeki gerçeği artık duyu organlarıyla ve deneysel yöntemle

algılamakta oluşudur. Bu dönemde deney, düş gücünün; akıl, hurafenin yerini

almıştır.



B) Pozitivist Kuramın Toplum Modeli



Comte, toplumların sürekli daha iyiye ve doğruya doğru gelişmesinin doğal

ve toplumsal evrimin bir sonucu olduğunu söyler. Bu evrim ise, toplumların

kendi iç dinamiklerinden doğmaktadır (Comte, 1964:15-20).



Pozitivist anlayışa göre toplum modelleri, her dönemin egemen düşünce

biçimi tarafından belirlenir. Örneğin, dinsel dönemin toplumsal örgütlenme

tipi, askeri bir siyasal gücün yönetim ve denetimindeki özellikleri taşır.

Toplum bu aşamada tarımla uğraşmaktadır. Bu iki özellik birlikte, dinsel

aşamadaki toplumların tüm niteliklerini belirler. Yalnız burada unutulmaması

gereken nokta, toplumun örgütlenme biçimini egemen düşünce yapısının

belirlediğidir.



Metafizik dönemdeki genel örgütlenme, gittikçe gücünü yitiren derebeyliktir.

Bir önceki dönemin güçlü askeri yönetim modeli gittikçe zayıflamaktadır.

Kölelik kurumu çökmektedir. Doğal hukuk fikri de bütün bu değişme ve

gelişmelere koşut olarak ortadan kalkmaktadır. Dönemin en önemli özelliği,

bir geçiş aşaması olmasıdır. Dinsel dönemden pozitif döneme geçiş ile

belirlenen bu aşamada, hemen hemen her kurum yozlaşmakta ve güçsüzleşmektedir.

Çünkü endüstrileşmenin ilk tohumları tüm toplumu etkisi altına almıştır.



Son aşama olan pozitivist dönemde, artık deneyin, pozitif bilimlerin ve

pozitif düşünce biçiminin egemenliği söz konusudur.



C) Pozitivist Kuramın Temel Özellikleri



Pozitivist kuram, çok kısaca, bir düşünce devrimi olarak nitelenebilir. Bu

kuram --aklın hurafeye--, --bilimin dine-- zaferi olarak da düşünülebilir.



İşin ilginç yanı, --aklın dine egemenliği-- düşüncesini yaymak için Comte'un

bir --insanlık dini-- kurma çabasında oluşudur.



Bu noktada, hem determinist oluşu, yani pozitivist aşamanın toplumların

kendi iç dinamiği sonunda, zorunlu olarak erişilecek bir aşama niteliği

taşıdığına inanması, hem de bu aşamayı kurmak ve geliştirmek için bir din

oluşturması, tam anlamıyla, sınıfsal devrim kuramını ve bunun kuramcısı

Marx'ı anımsatmaktadır. Bu açıdan bakıldığında, belki de Marxçı düşüncenin

temelleri arasında --Fransız sosyalizmi-- ile birlikte --Fransız pozitivizmi--ni

de saymak gerekebilir (Sınıfsal devrim modeli incelenirken bu konunun

üzerinde daha ayrıntılı olarak duracağım) . Bilindiği gibi, Marx da komünist

toplumu hem zorunlu bir aşama olarak görür, hem de bunu çabuklaştırmak için

işçilerin birleşerek çalışmalarını öğütler ve bu amaçla bir de örgüt kurar.



İşte tam bu noktada, pozitivist kuramın tutuculuğu ve bu yüzden de uğradığı

başarısızlık ortaya çıkar. Comte, kendi dinini yaymak, devrimini

gerçekleştirmek için mevcut düzenin egemenlerinden yardım aramaktadır.

Bunların arasında Rus Çarı ve Osmanlı İmparatoru bile vardır.



Comte'un bütün bu çabaları aslında, insanlığın mevcut çelişkilerini

uzlaştırma tutkusunda yatar. Ona göre, Doğu ve Batı dünyaları arasındaki en

büyük çelişki ilahiyat alanındadır. Bu yüzden de, --Şu halde Şark ve Garp,

fikri ve ahlaki ittihat (birleşme) larının sistematik kaidelerini her türlü

metafizik ve ilahiyatçılığın dışında aramalıdırlar. Bu kadar beklenilen ve

daha sonra derece derece bütün beşer nevi içinde yayılacak olan bu kaynaşma

tabiatıyla ancak pozitivizmden, yani şeniyet (gerçeklik) ile faidenin içinde

daimi surette imtizacı ile temayüz eden bir meslekten (Sosyokrasiden)

gelebilir.-- diyor (Ayraç içindeki açıklama ve ekler benim. E.K.) (Comte,

1952:XLVI). Aradığı uzlaşma, mevcut siyasal yapı içinde, yeni bir düşünce

biçimindedir. Oysa, yine kendisinin koyduğu teşhise göre, eski düzen,

Endüstri Devrimi'nin getirdiği yeni düşünce biçimiyle çatırdamakta,

çökmektedir.



D) Pozitivist Kuramın Eleştirisi



Sosyokratların büyük yanılgıları, tarihi yüzeysel çözümlemelerinde, tüm

oluşumları insan zihnindeki değişikliklere bağlamalarında ve üstelik de

çözümlemeyi ileri götürmek yerine, güncelde sabitleştirmelerindedir.



Bu iki tür eleştiriyi aslında ayrı ayrı incelemek gereklidir. Çünkü, biri

tarihin yorumunda, öteki ise geleceğin belirlenmesinde yapılan hatalardır.

Temelde aynı olmakla birlikte, biri yoruma, öteki uygulamaya ilişkin

bulunduğundan farklı sonuçlar verirler.



Tarihin yorumuna ilişkin hata, esas olarak, teknolojinin ihmal edilip, tüm

ağırlığın ideolojiye verilmesinden kaynaklanır. Bir başka deyişle, Comte tüm

çözümlemelerini, insan zihninin doğa ve öteki insanlar hakkında ürettiği

düşüncelere dayamıştır. Fakat bunu yaparken, bu düşüncenin kaynaklandığı

nesnel koşullara, özellikle insanın doğayı denetlemek amacıyla ürettiği araç

ve gereçlere, yeterli ağırlığı vermemiştir. Teknolojinin sonuçları, doğaya

egemen olmaya yol açtığına ve Comte'un sistemi de, genellikle, insanın doğayı

algılama biçimine dayalı olduğuna göre, bu hata bağışlanır bir yöntem hatası

değildir.



Aslında Comte, bu hatayı yapmamak için bütün ögelere de sahiptir. Gerek





bilimlerin gelişmesi, gerek kendisinin yöntem konularındaki düşünceleri, onu

bu hatadan koruyacak nitelikte gibi gözükmektedir. Üstelik bir de --kendi dini--

için geliştirdiği okuma listesi vardır ki, temelde, yalnızca --ideolojik--

değil, doğrudan doğruya --teknolojik-- gelişme ve değişmeler konusunda da

aydınlatıcı görüşlerin benimsenmesine yöneliktir. Örneğin, kendisinin

astronomi kitabı, Lavoisier, Condorcet, Lamarck, Langrange gibi bilim

adamlarının matematik, kimya ve benzeri müsbet bilim konularını kapsayan

yapıtları bu listenin içinde yer almıştır.



Bütün bu noktalar göz önünde tutulduğunda, Comte'un tüm insanlığın

gelişmesini salt gerçeğin algılanış biçimine; hem de bunun belirlediği

düşünce sistemine, doğrudan doğruya --ideolojik-- ögelerle bağımlı sayması

oldukça şaşırtıcıdır.



Bu noktada, Pozitivizmin ikinci hatasına, gününü değerlendirmekte düştüğü

yanlışa geliyoruz. Nasıl oluyor da, Comte gibi bir düşünür, hem Endüstri

Devrimi'nin insan düşüncesinde yaptığı --pozitif devrimi-- görüyor, hem de

--demokratlar--dan nefret ediyor?



Aslında bu sorunun yanıtı son derece basittir. Çünkü Comte, bilimsel

bulguların kesinliğine ve doğruluğuna inanmaktadır, demokrasiye değil.

Toplumlar için de --iyi--nin ve --doğru--nun, çoğunluğun kararı ile değil,

--bilimsel yöntemler--le bulunacağına inanır. Bu --bilimsel yöntem--i de kendisi

tarihe uygulayarak, --doğru-- ve --iyi-- olanları bulduğundan, kendisi ile

uyuşmayan herkes --yanlıştır--, --kötüdür--, --bilimsel değildir--. Zaten, kendi

yöntemi ile tarihe baktığında düşünce biçimleri yanlış olduğu için,

yığınların nasıl yanıldıklarını görmemiş midir?



Bu anlamda, Comte ve onun izleyicisi olan --sosyokratlar-- oldukça --seçkinci--

bir görüşü simgelemektedirler. Bu durum onların yalnız düşüncelerine değil,

eylemlerine de önemli ölçüde yansımıştır. Kendi görüşlerinin benimsenmesini

ve yaygınlaştırılmasını, hep, Endüstri Devrimi'nin yok edeceği düzenlerin

başında bulunanlardan beklemeleri bunu göstermez mi?



Pozitivist Kuramın Güncelliği



--Pozitivizm-- düşüncesini hem doğuran, hem de yanlışlarıyla birlikte

biçimlendiren, Fransız Devrimi ve bu devrim sırasında olup bitenlerdir.

Fransa'nın temelden sarsıldığını gören Comte, bir çıkış aramakta, bunu,

gününde çatışan görüşlerin arasını bulmakla oluşturabileceğini sanmaktadır.

Bu yüzden de kendi dönemindeki --gelenekçiler--le --devrimciler-- arasında bir

orta yol izlemeye çalışmaktadır. O dönem Fransa'sı, hemen hemen bütün

değerlerin yıkıldığı fakat yerine bir türlü yenilerinin konamadığı bir

dönemdir. --Devrim, çocuklarını yemektedir--. Yani, bir türlü toplumun nereye

gittiği saptanamamaktadır. Avrupa bu durum karşısında oldukça duyarsızdır.



İşte Comte, bütün bu güncel durumdan son derece etkilenmiş ve büyük

kitleleri, kendisinin --bilimsel yöntem-- uygulayarak bulduğu --iyi--leri ve

--doğru--ları kabul etmeye çağırmıştır. Bir anlamda, Comte'un düşüncesi, gününü

kurtarmaktır.



--Gününü kurtarmak-- Pozitivist kurama özgü bir nitelik de değildir ayrıca.

Bütün büyük boy kuramlara ve bunları üretenlere bakıldığında, hemen hemen

hepsinin --gününün sorunlarına yanıt aramak-- amacıyla üretildiğini görürüz.

Burada Comte'un yanlışı, hem, sistemini dayadığı --gerçeğin algılanış biçimi--

ögesinin nasıl bir yol izleyeceğini iyi görmemiş, hem de hangi somut kişi,

grup ya da örgüt ve sınıflara dayanacağını iyi kestirememiş olmasıdır.



Tam bu noktada tarihe bakarken yaptığı yanlış ile gününü değerlendirirken

yaptığı yanlış birleşmektedir: Tüm insanlığın geçmiş ve gelecek evrimini,

yalnız ve soyutlanmış bir biçimde --ideoloji--ye bağlamak.



Pek doğal olarak geçmiş ve gelecek böyle bir --soyutlanmış ideoloji--

çerçevesinde algılanınca, yapılacak iş de --soyut ideoloji üretmek--tir. Soyut

ideoloji üretiminin en güzel mekanizmasının da bir --din-- kurmak olduğunda hiç

kimsenin kuşkusu olmasa gerek.



Böylece, --Endüstri Devrimi--nin, insan düşüncesinde yaptığı en önemli aşamayı,

--pozitif düşünce-- aşamasını en iyi biçimde ortaya koyan ve bu yüzden de

gerçek bir --düşünce devrimi-- yaratan --pozitivistler--, ne yazık ki, Batı

Avrupa'nın toplumsal ve ekonomik gelişmesi açısından önce --tutucu--, daha

sonra da --gerici-- çizgiye düzmüşlerdir.



Pozitivistlerin İlericiliği



İşin ilginç yönü, toplumsal ve ekonomik açıdan görülen bu --tutucu-- ya da

--gerici-- çizgiye karşın, düşünce sistemi açısından pozitivistlerin --ilerici--

niteliğe sahip olmalarıdır. Çünkü, savundukları düşünce biçimi, --deneysel

yöntem--e dayalı düşüncedir. --Deneysel yöntem--e dayalı --tümevarımcı-- ya da

--endüktif-- düşüncenin ise doğal gerçeği olduğu gibi toplumsal gerçeği

algılamakta da en geçerli bilimsel yöntem olduğu açıktır (Kongar, 1979:43-47).

Bunun dışında kalan gerek analoji ve tümdengelim, gerekse diyalektik gibi

yöntemler ancak, temelinde, deneysel bilgi ile beslenmişlerse anlam taşırlar.

Üstelik bunların bir bölümü, yeni bilgi üretmek için değil, belli durumları,

önceden üretilmiş bilgilere göre irdelemek için kullanılan modellerdir.



Bütün bu verilerin ışığı altında, tüm modeller açısından olduğu gibi,

--Pozitivist modeli-- de tümüyle mahkum etmek ya da aklamak olanaklı değildir.

Toplumsal ve ekonomik yapı bakımından yetersiz ve yanlış olan bu modelin,

insanlığa --bilimsel yöntem-- temel düşüncesinin simgesi niteliğiyle mal

olduğunu unutmamak gerekir. Nitekim özellikle Türk Devrimi açısından,

--Pozitivist düşünce-- son derece etkin olmuştur. Bu etkilerin en belirginlerinden

biri, Mustafa Kemal Atatürk'ün eyleminde görülür. Şimdi bunu kısaca görelim.



E-) Türk Devrimi ve Pozitivizm



Fransız Devrimi'nin etkileri, Osmanlı'ya aslında çok çabuk gelmişti.

İstanbul'da yapılan gösterilerde başlarına devrimin renkleri olan mavi-kırmızı

şapkaları giyerek gösteri yapanların durumu bunun en güzel belirtilerinden

biridir. Oysa, Osmanlı yönetimi, bu devrim karşısında, Albert Sorel'in Avrupa

hükümdarları için belirttiği aynı vurdumduymazlığı paylaşıyordu. Sadrazamın,

kendisine gösteri haberini getirene, verdiği: --İsterlerse başlarına üzüm

sepeti geçirip dolaşsınlar-- yanıtı, bunun tam bir kanıtıdır.



Pozitivizmin etkileri, İmparatorluğu kurtarma görevini üstlenen sivil ve

asker bürokratların tarihsel rolleri ile birlikte, toplumda gözükmeye başlar.



İlk girişimler, aslında İslam ile pozivitist ilkeleri birleştirme çabaları

biçiminde ortaya çıkar (Mardin, 1962:293-297). Sonraları İslam bir yana

bırakılarak, kurtarıcı olarak tam bir pozitivizme sarılınır

(Mardin, 1964:170).



Pek doğal olarak, --İmparatorluğu kurtarma-- çabaları çeşitli düşünce akımları

çevresinde oluşur. Fakat, Batılı düşüncelerin --pozitivist-- bir yaklaşımla

Türkiye'ye aktarılmak istenmesi o dönem için en radikal çözümdür. Nitekim,

Osmanlı içindeki devrimci birikimlerin en radikal ve en bütüncü temsilcisi

olan Mustafa Kemal Atatürk, genel eylemini hemen pozitivist düşünce biçiminin

içine oturtmuştur.



Türkiye'de Pozitivizm Geleneği



Atatürk'ün eylemi, düşünsel olarak da, siyasal olarak da Osmanlı içinde

Tanzimat'tan beri oluşagelen birikimlerin bir sonucudur. Bu açıdan

düşünüldüğünde, Türk Devrimi'nin düşünsel planda pozitivizme oturmuş

olmasında şaşılacak hiçbir taraf yoktur.



Halkevlerinin kurucusu Dr. Reşit Galip ile yaptığı bir konuşmada Atatürk'ün

söylediği şu sözler, tam bir pozitivist felsefenin yansımasıdır: --Benim manevi

mirasım, bilim ve akıldır. Zaman hızla dönüyor. Böyle bir dünyada asla

değişmeyecek yargılar getirdiğini ileri sürmek aklın ve bilimin gelişmesini

yadsımak olur.-- (Koloğlu, tarihsiz:48).



Taner Timur, Türk Devrimi'nin hemen hemen tümüyle --pozitivist ideoloji--ye

dayandığını öne sürerken şöyle diyor: --XIX'uncu asırda Avrupa'da keskinleşen

sınıf kavgalarının ideolojik ifadesi idealizm-materyalizm çatışması şeklinde

ortaya çıkmıştı. Aslında, idealizm-materyalizm mücadelesinin tarihi eskidir

ve eski Yunan'a kadar gider. Ancak burjuva devrimlerinden önce idealizm,

dinci idealizmin tekelindeydi ve kilise tarafından temsil ediliyordu. Oysa,

XIX'uncu yüzyılda müsbet ilimlerin gelişmesi, bir yandan kilisenin itibarını

sarsmış ve idealizmin laik biçimlerde savunulmasına yol açmış, diğer yandan

da geleneksel mekanik metaryalizm yerine diyalektik materyalizmin doğuşunu

sağlamıştır. Burjuva çıkarları bu dönemde çeşitli ideolojiler tarafından

savunulmuştur. Ancak bunlardan bir tanesi vardır ki, Batı'dakinden farklı

nedenlerle Jön-Türkler'den itibaren Osmanlı aydınlarını etkilemiş ve Türk

Devrimi'ne de temel , teşkil etmiştir. Bu ideoloji pozitivizmdir.--(Timur,

1971:128-129). Yine Timur; bir yanlış anlamayı önlemek için, --pozitivizm--den

anlaşılan kavramı şöyle belirtiyor: --Ancak bugün bir fikir akımını veya

sosyal teoriyi --pozitivist-- olarak nitelendirirken dayanılan şey, Comte'un

bugün için önemi kalmamış olan teorileri değil, yöntemidir.--

(Timur, 1971:129).



Timur, pozitivist düşüncenin, Osmanlı aydınları tarafından benimsenmesini

de şöyle açıklıyor:



--Osmanlı bürokratları ve aydınları Batı'nın --üstünlüğü--nü açıklayacak ve

bize aktarılacak bir --sihirli değnek-- aramakla meşguldüler... Pozitivizm ve

dayandığı ilim anlayışı, hem Batı'nın üstünlüğünü açıklamak, hem de

Hıristiyanlığa bulaşmamış olmak erdemlerine sahipti. Toplumsal ahenk fikri

ile de, sınıfsal açıdan her türlü uzlaşmaya elverişli olan küçük burjuva

özlemlerine cevap veriyordu... A. Comte'dan sonra ikinci ve çok önemli bir

pozitivist sosyolog olan Durkheim'in de Türkiye'de çok tanınmış olması

anlamlıdır. İttihat ve Terakki'nin fikir babası Ziya Gökalp, Türkçülüğün

Esasları'nda Durkheim'in --kollektif bilinç-- kavramını tarihi maddeciliğin

sınıf çelişkisine karşı kullanmıştır.-- (Timur, 1971:132-133).



Gerçekten de genç Türkiye Cumhuriyeti'nin --imtiyazsız sınıfsız, kaynaşmış

bir kitleyiz-- sloganında belirginleşen --dayanışmacılık-- (o zamanın deyimiyle,

tesanütçülük) anlayışı da kaynağını pozitivist düşünceden alıyordu (Ayraç

içindeki açıklamalar benim. E.K. Bu konuda farklı ve eleştirel bir yaklaşım

için Mazrui, 1981:11'e bakılabilir.), (Kili, 1969:91-94).



Aslında Timur'un ve Kili'nin pozitivizmin yorumu hakkındaki

değerlendirmeleri çok yerindedir. Gerek Türk aydını, gerek Mustafa Kemal

Atatürk, pozitivizmi, bilimin egemenliği biçiminde algılamışlar; böylece, onu,

dine ve geleneğe karşı kullanmışlardır. Ayrıca, toplumsal içerik bakımından

da, çatışmacılığın yerine --uyum-- düşüncesinin egemen kılınmasında işlev sahibi

yapmışlardır.



Atatürk'ün --Dünyada her şey için, medeniyet için, hayat için, muvaffakiyet

için en hakiki mürşit (yol gösterici, aydınlatıcı) ilimdir, fendir.-- sözü hem

Türk Devrimi'nin ruhunu, hem de ne denli pozitivizme dayalı olduğunu

yansıtmaktadır (Ayraç içindeki açıklamalar benim E.K.).



Atatürk Devrimleri'nin tohumlarının İttihat ve Terakki dönemindeki

--Batılılaşma-- akımına dayalı çözümlerde yattığı anımsanırsa, pozitivizmin

Türk toplumu içindeki sürekliliği daha iyi anlaşılabilir. Bilindiği gibi,

İttihat ve Terakki ismi bile özellikle o dönemin liderlerinden Ahmet Rıza'nın

kişiliğinde simgeleşen bir pozitivizme bağlılığı belirtir. İntizam ve Terakki

anlayışı giderek İttihat ve Terakki olmuş ve Atatürk'ün içinde yetiştiği

ortamı büyük ölçüde etkilemiştir (Akşit, 1980:80) . Yazı devriminden laikliğe;

laiklikten milliyetçiliğe kadar hemen hemen bütün Atatürk devrimlerinin

temelleri İttihat ve Terakki dönemine kadar gider (Lewis, 1968:238).



Ergil'in ilginç bir çalışması, Atatürk'ün karşı-emperyalist eyleminin

temellerinin bile İttihat ve Terakki sırasında atıldığına işaret ederek, Türk

Devrimi'nin pozitivist niteliği ile karşı-emperyalist niteliğinin köklerini

toplumsal ve siyasal yapıda birleştirir (Ergil, 1995).



Türk Devrimi, pozitivist düşünceyi hemen hemen tümüyle uygulamaya

aktarmıştır. Pek doğal olarak burada söz konusu olan, Comte'un --dünya dini--

değil, --pozitivist düşünce ilkeleri--dir.



Aslında, belki de Comte'un kendi çağdaşları arasındaki --gecikmiş-- niteliği,

dinsel bağnazlığı henüz kıramamış olan, bu yüzden de Batı Avrupa'nın gerisinde

kalmış bulunan Osmanlı İmparatorluğu tarafından kullanılabilecek bir model

kurmasına yol açmıştı. Bir başka deyişle, Comte'un --ileri dönük-- olmaktan çok,

--geçmişin değerlendirilmesi--ne dayalı modeli, ancak --düşünce sistemi--

bakımından Batı Avrupa'nın gerisinde kalmış bir toplumda gerçekten --devrimci--

olabilirdi.



Nitekim, pozitivizmin, Mustafa Keınal Atatürk'ün elinde bu denli işlevsel

olabilmesinin altında yatan gerçek, Osmanlı toplumunun hem siyasal otoritenin

kaynağı bakımından, hem de toplum yapısı açısından dine dayalı bulunmasıydı.



:::::::::::::::::::



3-) Sınıfsal Devrim Modeli ve Türk Devrimi



Günümüz dünyasına biçim veren ondokuzuncu yüzyıl Batı Avrupa'sının en

önemli ürünlerinden biri de --sınıfsal devrim-- modelidir. Marx ve Engels

tarafından geliştirilen bu model de, bütün benzerleri gibi, tüm insanlığı

belli bir biçimde yoğurmaya yöneliktir. Yine tüm benzerleri gibi, temelinde

ondokuzuncu yüzyıl Batı Avrupa'sının özellikleri yatmaktadır. Marx ve Engels'e

tarihsel maddeci açıdan yaklaşan Moskova, Marx-Engels Enstitüsü Müdürü

Riazanov, Sosyalist Akademi'de verdiği derslerde şöyle diyor: --Marx ve

Engels'in yaşamları üzerine hazırladığımız bu çalışma, kendilerinin

geliştirdiği ve uyguladığı bilimsel yönteme uygun olarak yapılmıştır. Kişisel

dehalarına rağmen, Marx ve Engels de son tahlilde belirli bir tarihsel anın

adamlarıydı. İkisi de olgunlaşırken, yani aile çevrelerinin etkisinden yavaş

yavaş çıkarlarken, dosdoğru, temel özelliklerini Temmuz Devrimi'nin

(Fransa'daki 1930 Devrimi) Almanya üzerindeki etkilerinin, bilim ve felsefenin

dev adımlarla ilerlemesinin, işçi ve devrim hareketlerindeki büyümenin

belirlediği bir tarihsel çağın girdabı içine sürüklenmişlerdi. Marx ve Engels,

yalnızca belirli bir tarihsel dönemin ürünleri değildiler; kökenleri

itibarıyle özel bir bölgenin, Ren eyaletinin insanlarıydılar: Ren, Almanya'nın

tüm parçaları içinde en uluslararası özellik taşıyan, en sanayileşmiş ve

Fransız Devrimi'nin etkisine en açık bölgeydi.-- (Riazanov, 1978:43).



Sınıfsal devrim modeli de geniş kapsamlı bir tarih incelemesine dayanır.

Ondokuzuncu yüzyıl Batı Avrupası'nın çalkantılı yılları, tüm düşünürler gibi

Marx ve Engels'i de, çevrelerinde olup bitenleri anlamak için tarihe

yöneltmiştir.



Tarih incelemelerinden çıkan sonuca göre Marx, insanoğlunun yazgısının

uzlaşmaz sınıflar arasındaki çatışmalarla belirlendiğini savunur. Bu nedenle

de insanlığın tarihini sınıf çatışmalarının tarihi diye niteler (Marx and

Engels, 1973-a:108-109). Sınıf çatışmaları sonunda insanlığın ondokuzuncu

yüzyıl Batı Avrupası'nda eriştiği nokta, artık biri burjuvazi, öteki

protelerya olarak iki büyük sınıf arasındaki savaşımdır.



Burjuvazi, Engels'in, Komünist Manifesto'nun 1888 baskısına koyduğu nota

göre, çağdaş kapitalistler ücretli işgücünün işvereni ve toplumsal üretim

araçlarının sahipleridir. Yine aynı notta Engels, proleteryayı da üretim

araçlarına sahip olamayan ve yaşamak için emeğini satmak zorunda bırakılan

çağdaş ücretli işçiler olarak tanımlıyor.



İşte --sınıfsal devrim-- modelinin temelinde sınıf çatışması, güncel olarak

da burjuvazi ile proleterya'nın savaşımı yatmaktadır. Tüm insanlık tarihi

boyunca gelişen bu sınıf çatışması Marxçılara göre artık son aşamasına

gelmiştir.



A) Sınıfsal Devrim Kuramındaki Determinizm



Sınıfsal devrim modeli de insan toplumlarının zorunlu olarak belli

aşamalardan geçerek, kaçınılmaz bir sona doğru geliştiğini savunur.



Her toplum, üretim güçleri ve üretim ilişkileri tarafından oluşturulan

üretim biçimlerine dayalıdır. Üretim güçleri, makineler, araç ve gereçler,

iş konuları ve insanlardan oluşur. Bu güçler; hep birlikte insanlar

arasındaki üretim ilişkilerini düzenlerler. İşçi ile patron, ağa ile köylü

arasındaki ilişki, üretim ilişkisidir. Bunu belirleyen olay, endüstri ya da

tarım konularında kullanılan araç ve gereçlerdeki değişme ve gelişmeler,

çeşitli mekanizmalar yoluyla toplumun tüm kurumlarını ve yapısını etkiler.



Çeşitli gelişme, keşif ve icatlar sonunda, insanoğlunun kullandığı araç,

gereç ve makineler teknik olarak daha mükemmelleşir. Bunların gelişmesiyle,

insanoğlunun makineleri kullanma biçimi de değişir. Örneğin, işbölümü daha

ileri ve etkin bir nitelik taşır. Böylece, temeli maddedeki değişmeye bağlı

olan gelişmeler sonunda, bir toplumun üretici güçleri; o toplumun genel

üretim ilişkileriyle uyuşmazlığa düşer. Bu durumda, toplumun üretim biçimi

değişmek zorunda kalır. İşte toplumsal devrim budur (Marx, 1904:10-13). Bütün

bu mekanizmanın altında, mevcut üretim biçiminin eski üretim araçları

teknolojisi tarafından ve eski sınıflar aracılığıyla oluşturulmuş olması, bu

nedenle de çağdaş teknolojiye ve sınıflara uyum sağlayamaması gerçeği

yatmaktadır.



İşte tam bu noktada, sınıfların devrimci niteliği de ortaya çıkmaktadır.

Yeni teknolojinin geliştirdiği yeni sınıf, toplumun üretim biçimini yeniden

oluşturmak için devrim yapar. Tüm siyasal, toplumsal, kültürel yapıyı

kendisine, yani yeni teknolojiye ve yeni ilişkilere uyacak biçimde değiştirir.



Sınıfsal devrim kuramının altında yatan inanç, toplumların zorunlu olarak

gideceği noktanın, insanın müdahalesiyle çabuklaştırılabileceğidir.



Toplumların, çeşitli aşamalardan geçerek, sonunda, sınıfsız toplum

(komünist toplum) aşamasına ulaşması kaçınılmazdır. Bu dönemde, artık, son

devrimci sınıf olan proleterya da kendisini tasfiye eder ve insanlık sınıfsız

topluma ulaşır. Bu aşama, insanlığın zorunlu olarak ulaşacağı bir noktadır.

Fakat, insan toplumunun son biçimi değildir (Bottomore, 1963:246).



Marx, kendinden önceki düşünürlerin de sınıf ve sınıf çatışması

kavramlarını kullandığını söyler. Kendi kuramını, kendinden önceki

düşüncelerden ayıran özellikleri, determinizm olarak belirler. Marx'a göre,

kendi katkıları üç grupta toplanabilir: Birinci nokta sınıfların, ancak

üretim gelişmelerindeki özel tarihsel aşamalar sonunda ortaya çıktıklarıdır.

İkinci nokta sınıf çatışmalarının sonucunun kaçınılmaz ve önlenemez bir

biçimde proleterya diktatörlüğüne yol açmasıdır. Üçüncü nokta ise, proleterya

diktatörlüğünden sonraki aşamanın, bütün sınıfların ortadan kaldırılmasıyla

belirlenen sınıfsız toplum biçiminde sonuçlanacağıdır (Marx and Engels,

1973-a:528).



B) Sınıfsal Devrim Kuramındaki Toplum Modeli



Tarih içinde çeşitli aşamalardan geçerek ondokuzuncu yüzyıla erişen

insanoğlu, iki büyük sınıf arasındaki çatışmalarla belirlenen bir toplumda

yaşamaktadır. İşçi sınıfı ve sermaye sınıfı arasındaki bu çatışma sırasında

bütün öteki sınıflar da bir tarafı tutmak zorundadırlar. Sermaye sınıfı

gittikçe güçlendiği, kudret de gittikçe tek elde toplandığı için, sermaye

dışında kalan öteki sınıflar da gittikçe güçsüzleşmekte, yoksullaşmaktadırlar.



Bu nedenle aşağı orta sınıf, küçük imalatçı, esnaf gibi kişiler ve köylüler

de burjuvaziye karşı savaşmak durumundadırlar. Bunlar da zamanla kaçınılmaz

olarak proleterleşmektedirler. Bütün bu süreç sonunda sermaye ve mülkiyet

merkezileşecek, buna karşılık geniş yığınlar yoksullaşacaktır. En sonunda da

proleterya iktidara el koyacak, kendi dışındaki sınıfları ortadan kaldıracak,

toplumda sınıfların işlevine gerek kalmadığı için de (yani, artık bazı özel

sınıf çıkarları, genel çıkarlarmış gibi sunulmak durumunda olmayacağı için)

kendi kendisini de yok edecektir. Böylece sınıfsız topluma ulaşılacaktır.



C) Sınıfsal Devrim Kuramının Temel Özellikleri



Sınıfsal devrim kuramının birinci özelliği, tarihe maddeci ve diyalektik

bir yaklaşımla bakmasıdır. Bir başka deyişle, sınıfsal devrim kuramı, tarih

boyunca, teknolojik değişmelerin etkilerini ve maddenin kaçınılmaz

gelişmesini dikkate almıştır. Ayrıca, diyalektik bir yaklaşım da kullanmıştır.

Bu yaklaşıma göre, her varlık her an değişme durumundadır. Her olay ve varlık

karşıtını da yaratır ve kendisiyle birlikte geliştirir. Belli birikimler, bir

süre sonra, aynı nitelikte olmayan sonuçlara ulaşır. Yani, belli sayıya

ulaşan varlıklar, bir dereceden sonra, farklı özelliklere sahip olurlar. Her

sonuç, yeni tepkiler doğurur ve tepkileriyle birlikte, başka sonuçlara doğru

gelişir (Engels, 1977:85).



İşte bu anlayışla tarihe bakılmış ve belli sonuçlara ulaşılmıştır. Bu

ulaşılan sonuçlar, belli gelişme yasaları biçiminde özetlenmiş ve böylece

ortaya tarihsel maddecilik çıkmıştır. Bir başka deyişle, diyalektik

maddeciliğin tarihe uygulanması sonunda elde edilen sonuçlardır tarihsel

maddecilik.



Tarihsel maddeci görüşe göre, insan çevresinin ürünüdür. İçinde bulunduğu

koşullar, onun bilincini, yani, ideolojisini belirler. Fakat, yine insan,

çevresini oluşturan bir varlıktır. Bu nedenle, çevresinin ürünü olan insan,

yeterince bilinçlendikten sonra, döner ve kendini üreten bu çevreyi

etkilemeye başlar. Böylece, insanoğlu kendisini yaratan koşulara bilinçli

olarak karışma ve onları hızlandırma, olanağı bulur.



İlk Uygulama



Sınıfsal devrim kuramı, ilk uygulamasını Rusya'da bulmuştur. Bu uygulamayı

yapan Lenin ve Troçki, devrimi, Bolşevik Partisi yoluyla gerçekleştirdiler.

Her büyük devrimde olduğu gibi, Sovyet Devrimi'nde de örgüt, ideoloji ve

liderlik, tam bir uyum içindeydi. Bu uyumu sağlayan hiç kuşkusuz, örgüte

egemen olan ve ideolojiyi de kendi toplumunun somut koşullarına göre

yorumlayan liderlikti (Türk Devrimi'nde de aynı özellikleri, yani, örgüte ve

ideolojiye damgasını vurmuş bir liderliği görüyoruz) .



Sınıfsal Devrim kuramının Rusya'daki uygulaması, Lenin ve Troçki

yönetimindeki Bolşevik Partisi'nin katkısıyla, Marxçı kurama şu ilaveleri

yaptı: Birinci nokta, sınıfsal devrim kuramının öngördüğü, işçi sınıfının

önderliğinde gerçekleşecek olan bir sosyalist devrimin yapılacağı toplumun

özellikleriyle ilgiliydi. Esas kuram, böyle bir devrimi, oldukça sanayileşmiş

bir toplumda (örneğin, Almanya'da) öngördüğü halde, göreli olarak daha az

sanayileşmiş bir toplumda da böyle bir devrimin olabileceği Rusya'daki

uygulama ile kanıtlandı.



İkinci nokta, esas kuram, sosyalist devrimin itici gücü olarak tüm işçi

kitlelerini gördüğü halde, Bolşevik Partisi uygulamasının, iyi örgütlenmiş ve

doğru ideolojiye sahip bir partinin, işçi sınıfı adına eylem yapabileceğini

göstermesidir. Lenin ve Troçki'nin gerçekleştirdikleri eylem, işçi sınıfı

(proleterya) adına, bir partinin başarılı bir darbe ile devrime yol açacak

bir siyasal iktidar değişikliğini yapabileceğini gösterdi (Bu noktada,

Sovyetler Birliği'ndeki rejimin, işçi sınıfının yönetimi mi olduğunu, yoksa,

gittikçe proleteryadan soyutlanan ve ona yabancılaşan bir teknokrat-bürokrat

iktidar mı olduğunu tartışmadığımı özellikle belirtmek isterim. Burada

aktarmak istediğim nokta, devrimi yapan partinin bu işi --işçi sınıfı adına

yaptığını söylemesi ve bunu başarmasıdır.-- ).



Üçüncü olarak, Marx'ın köylülere dayanarak devrim yapılamayacağını

söylemesine karşın, Bolşevik Devrimi azgelişmiş :kapitalist ülkelerde

köylülerin de devrimci nitelik taşıdığını göstermiştir. Yeter ki, Parti,

köylülerin de temsilcisi olduğunu yeterince ortaya koyabilsin.



Dördüncü bir nokta, dünya emperyalizıninin en zayıf halkasından kırılması

sorunudur. Dünyanın gelişmiş kapitalist üIkeleri, artık, ürün ihracını bir

yana bırakıp, doğrudan doğruya sermaye ihracına başlamışlardır. Bu durumda

Rusya'nın kendi ulusal burjuvazisini geliştirme olanağı kalmamıştır. Bu

nedenle de Rus proleteryası, hemen eyleme geçmeli, ülke ve kendileri,

emperyalizm tarafından bütünüyle yutulmadan, henüz dünya emperyalizmi ile tam

bütünleşmemiş olan düzene el koymalıdır. Bu nokta da, devrimi, gelişmiş

kapitalist ülkelerde bekleyen esas kurama bir ek niteliğindedir.



Beşinci olarak, proleterya adına devrimi yapan Parti, devlete el koyduktan

sonra da, merkezi otoriteyi elinde bulundurmalı ve toplumu, kendi programına

göre biçimlendirmelidir. Böylece, proleteryanın örgütsüz ve bilinçsiz

oluşundan gelen sakıncalar ortadan kaldırılabilir. Bu süreç içinde eski

devlet mekanizması tümüyle ortadan kaldırılmalı, yeni bir devlet kurulmalıdır.



Bütün bu süreçler çerçevesinde Leninci uygulama, bir yandan Rus devrimini

dünyanın öteki tüm ülkeleri için de bir örnek yapmayı amaçlarken, zaten savaş

durumunda olan ülkede mevcut Çarlık rejimine karşı şiddet kullanılması ve

öteki ülkelere devrimin sıçratılması için bu savaşı kullanmaya çalışıyordu.



Görüldüğü gibi Rus devrimi, sınıfsal devrim kuramından etkilenmiş ve hatta

Marxçılığı resmi ideoloji bile yapmışsa da, uygulamada, kuramdan önemli

sapmalar ve ekler vardır. İşte bu nedenle Marxçılık ve Marxçılık-Lenincilik,

nitelikleri farklı iki okul olmuştur. Marxçılık, daha çok ondokuzuncu yüzyıl

Batı Avrupası'na ilişkindir. Daha çok genel kuram niteliği taşır. Buna

karşılık Marxçılık-Lenincilik, daha çok yirminci yüzyıl Rusya'sına ilişkindir.

Marxçı kuramın, buradaki uygulaması olduğu için, hem daha özel, hem de

uygulama yönü ağır basan bir nitelik taşır.



D) Sınıfsal Devrim Kuramının Eleştirisi



Sınıfsal devrim kuramı, herkesten önce, burjuvazinin dikkatini çekmiştir.

Marx'ın tüm düşünce sistemini üzerine dayadığı --diyalektik-- burada da etkin

olmuş, Marx'ın düşünceleri, hemen burjuvazi tarafından karşı önlemlerin

alınmasına yol açmıştır. Böylece, kendi tarihini kendi yapan insan, bir

yandan proleterya olarak devrime hazırlanırken, öte yandan da burjuvazi

olarak, devrim koşullarını ortadan kaldırmaya çalışmıştır.



--Yitirilecek zincirler--inden başka bir şeyleri olmayan işçiler ile,

--yitirilecek çok şeyler--i olan sermayedarlardan hangi sınıfın Marx'a daha

duyarlı olduğunu söylemeye bile gerek yoktur. İşçi sınıfı daha işin

başındayken, burjuvazi tüm kuramı algılamıştır.



Böylece, Marx'ın haber verdiği kendilerini yok edici gelişmelere karşı, ilk

toplumsal, ekonomik ve siyasal önlemler burjuvazi tarafından alınmıştır. Genel

oy hakkının --bir adam-bir oy-- ilkesi biçiminde tüm topluma

yaygınlaştırılması, ekonomiye devletin müdahalesi, sermayenin anonimleşmesi,

işçi sınıfına tanınan toplu sözleşme ve grev hakkı, özel mülkiyet hakkının ve

bu hakkın kullanılışının kamu yararı adına sınırlanışı, hep bu tür önlemler

arasındadır.



Bu arada, teknolojik değişme ve gelişmeler otomatik makineleri üreten ve

kontrol eden otomatik makineler aşamasına eriştiğinden, değerin emeğe bağlı

oluşu ilkesi de, (yine Marx'ın öngördüğü maddeci tarih görüşüne göre ortaya

çıkan değişme ve gelişmeler sonunda) önemli ölçüde değişikliğe uğramıştır.



Şimdi bu iki noktayı da akılda tutarak, --sınıfsal devrim kuramı--nın neden

tüm dünyada geçerli olmadığına bakabiliriz. Yalnız daha önce, gerek Marxlı

bir dünyada yaşadığımızı (yani, Marx'ın kehanetlerini önlemeye çalışanların da

Marx'ı en az, ona bel bağlayanlar kadar iyi bildiğini) ve teknolojik

gelişmenin hiç durmadığını (yani, yavaş yavaş, değerin emekten soyutlanmakta

olduğunu) hiç unutmamalıyız.



Konuya sınıfsal devrim kuramının genel ve temel ilkeleri açısından

baktığımızda, özel uygulamaların neden, genel kuramın ilkelerine göre

oluşmadığını daha iyi anlayabiliriz.



Üretim Güçlerinin Engellenmesi Sorunu



İlk olarak dikkat etmemiz gereken nokta, sınıfsal devrim kuramının temel

ilkelerinden birinin, ancak mevcut üretim biçiminin, yeni gelişen üretici

güçleri engellemesini devrim için gerekli bir koşul olarak öne sürdüğüdür.

Bunu daha somut koşullara göre ifade edersek, devrim olması için, burjuva

toplumlarının, gelişen üretici güçleri engellemesi gerektiği ortaya çıkar

(Marx and Engels, 1973-a: 289) . Oysa, Marx'ı çok iyi öğrenmiş olan bu

toplumlar ve bu toplumlardaki yöneticiler, üretici güçleri devrime yol açacak

biçimde engellemekten özenle kaçınmaktadırlar. Örneğin, işçilere verilen grev

hakkı bunun en klasik örneğidir. Buna karşılık, azgelişmiş kapitalist

toplumlar çeşitli nedenler arasında ideolojik bakımdan da azgelişmiş

olduklarından ve çok gelişmiş toplumlar tarafından sürekli sömürülmekte

bulunduklarından, bu önemli koşulu ihmal etmekte, üretici güçleri devamlı

olarak baskı ve kısıtlama altında tutmaktadırlar. Böylece, üretici güçler ile,

üretim biçiminin çatışması, gelişmiş kapitalist toplumlardan çok azgelişmiş

kapitalist toplumlarda daha olası bulunmaktadır.



Ayrıca burada belirtilmesi gereken bir başka nokta, Marx'ın kendisinin de

çok gelişmiş (örneğin, Almanya'dan daha çok gelişmiş) ülkelerde, sözgelişi,

Amerika ve İngiltere'de işçilerin amaçlarına barışçı yöntemlerle

varabilecekleri olasılığına dikkati çekmiş olmasıdır (Marx and Engels;

1973-b:291-294).



Ulusal Gelirden Alınan Pay



Dikkat etmemiz gereken bir başka nokta, ulusal üretim ve ulusal gelir ile,

çeşitli sınıfların, bu arada işçi sınıfının bundan aldığı paydır. Bilindiği

gibi endüstri devrimi ile gerek işgücünün, gerekse sermayenin verimliliği

artmıştır. Bu artışın ardında da teknolojik gelişmeler yatmaktadır. Fakat bu

verimlilik artışları, sınıflararası çatışmanın, aslında ulusal gelir

paylaşılması olduğu gerçeğini örtmez. Her toplum, kalkınmak için yatırım

yapmak, yatırım yapmak için tasarruf etmek, tasarruf etmek için de az yemek

zorundadır. İşte tam bu noktada, özveriyi kimin göstereceği sorusu ortaya

çıkmaktadır. Genellikle, düşük ücretle çalıştırılan işgücünün sömürüsü

ondokuzuncu yüzyılda gerçekleştirilen endüstri devrimin sonuçlarından

yararlanma mekanizması olarak belirmiştir. Böylece, sömürülen işgücü hızla

bilinçlenmiş ve sonunda da proleterya kendisi için, ulusal gelirden daha

büyük paylar istemeye başlamıştır.



Bu durumda, bir ülke, işçiye daha fazla pay verebilmek için, ulusal

gelirinden öteki sınıflara, örneğin kapitalist sınıfa, ayırdığından daha az

pay ayırmak zorundadır. Oysa, ülkeyi yöneten sınıf kapitalist sınıftır.

Yönetici olan kişilerin, kendi arzularıyla, kendi paylarını sınırlamaları pek

de beklenen bir gelişme değildir.



Ancak, dış sömürü yapan ülkeler için, bilinçlenen işçiye daha çok pay

vermek önemli bir sorun olmaktan çıkar. Örneğin, İngiltere, Hindistan'daki

sömürüsünden elde ettiği gelirin bir bölümünü, ülke içindeki kapitalist

sınıfı büyük ölçüde zarara uğratmadan işçi sınıfına aktarabilirdi.



Nitekim, genel gelişmeler de böyle olmuştur. Sömürgesi olan ülkelerde, hele

bu ülkeler bir de gelişmiş kapitalist ülke niteliğindeyseler, işçilerin

isteklerini karşılamak çok daha kolay olmuş, bu da bir sosyalist devrimin

önünü, onu anlamsız bırakarak, kapamıştır.



Aynı olguya, (endüstri devrimi olgusuna) dikkatle bakarsak, bu döneme

öncülük eden ülkelerde, sömürünün çok hızlı ve çok yüksek oranlarda olduğunu

görürüz. Böylece, işçi bilinçlenmeye pek de zaman bulamadan, ulusal gelir,

artık proleteryayı bile memnun edecek bir bölüşüme uygun düzeye gelebilmiştir.



Yine aynı tür ülkelerde, toplumsal akışkanlık (meslek, gelir ve statü

bakımından toplumun alt katlarından, üst katlarına doğru hareket) oldukça

yaygın gözükmekte ve gösterilmektedir. Bu bir de, --bir adam-bir oy-- ilkesine

göre işleyen demokratik mekanizma ile birleştirildiğinde, insanlar, gerek

siyasal bakımdan yönetimi denetledikleri, gerekse toplumsal bakımdan her

türlü olanağın erişilebilir olduğu konusunda oldukça belirgin yargılara sahip

olurlar. Bu durumun, her türlü devrimci tutumu anlamsız kılacağı açıktır.



Dış Dünyanın Etkileri



Sınıfsal devrim kuramının yaygınlığı konusundaki tartışmalarda dikkate

alınması gereken bir başka nokta, hiç kuşkusuz dış dünyanın etkileri ve

özellikle savaş durumu gibi özel hallerdir. Günümüzde gittikçe belirgin

sınırlarla bölünen dünyada, büyük devletlerin onayı olmadan, herhangi bir

önemli değişme çok güç gözükmektedir. Ayrıca, savaş gibi her değişmeyi

bağrında taşıyan bir durum, her an söz konusu değildir. Bu nedenle de büyük

ölçüde belirsizlik, kuralsızlık ve kargaşa anlamına gelen savaş dahil, bir

devrimi doğuran dış koşullar, günümüzde, ondokuzuncu yüzyıl ve yirminci

yüzyılın birinci yarısı kadar egemen değildir (Ulusal kurtuluş savaşları

konusunu ayrı bir başlık altında ele aldığımı hemen belirtmeliyim).



Zaman ve Mekan Sorunu



Aslında sınıfsal devrim modeline yöneltilebilecek olan en temel eleştiri

bütün devrim modelleri için geçerli olan bir eleştiridir: Belli bir zamanda

(ondokuzuncu yüzyılda) ve belli bir mekanda (Batı Avrupa'da) geliştirilmiş

olmasına karşın, her zaman ve her yerde geçerli olduğu savı ile ortaya çıkmış,

bundan dolayı da başka yer ve zamanlarda ya genel kurama uygun olmayan

uygulamalar görülmüş, ya da hiç uygulama aşamasına gelememiştir. Fakat burada

hemen eklenmesi gereken nokta, genel kurama uygunluğu ne denli tartışma

konusu olursa olsun, dünya ülkelerinin bir bölümünün bu kurama göre

yaptıkları devrimler ile yönetildikleridir. Bu açıdan, sınıfsal devrim modeli,

uygulamada en çok yansıması olan modeldir.



E) Sınıfsal Devrim Modeli ve Türk Devrimi



Sınıfsal devrim modelinin ilk uygulaması ile Türk Devrimi hemen hemen aynı

yıllara, Birinci Dünya Savaşı yıllarına rastlar. Bu açıdan her iki devrim

arasında çok yoğun bir etkileşim vardır.



Ayrıca, Mustafa Kemal Paşa'nın unutulmaz Çanakkale savunması, İngiliz ve

Fransızların Rusya'ya ulaşmasını önlemiş, böylece, güçsüzleşen Çarlık

rejimine karşı, devrim çok daha da kolaylaşmıştı.



Bütün bunlara ek olarak, Mustafa Kemal ve arkadaşlarının emperyalist

ülkeler ve bu ülkelerin ajanı olarak Anadolu'ya girmiş olan Yunanlılara karşı

yürüttüğü savaşta tek ve sürekli yardım da yine Sovyetler Birliği'nden

gelmişti.



Sınıfsal devrim modeli ile Türk Devrimi arasındaki ilişkilerin yoğunluğu,

Türkiye ile Rusya'nın sınırdaş olmalarından da kaynaklanıyordu.



Aslında, sınıfsal devrim modeli ile Osmanlı İmparatorluğu'nun teması

Cumhuriyet'ten önce başlamıştı. Örneğin, 1910 yıllarında Sosyalist Hilmi ve

Baha Tevfik, Osmanlı Sosyalist Fırkası'nı kurmuşlar ve dergi yayınına

başlamışlardır (Çapanoğlu, 1964:48-57) . Bir yandan Marxçı düşünceler,

İmparatorluk sırasında içeri girerken, öte yandan, örneğin Parvus Efendi gibi

Marxçı kuramın önde gelen kişilerinden biri uzun bir süre, Osmanlı

İmparatorluğu'nun durumunu, sınıfsal devrim açısından çözümlüyordu

(Parvus, 1977) .



Mustafa Kemal eyleminin başarıya doğru yol aldığı sıralarda, sınıfsal

devrimin de Rusya'da oturma ve yerleşme döneminde olması, iki olay arasındaki

etkileşimi daha yoğun yapmıştı. Anadolu'da bir yandan sosyalist düşünceler ve

akımlar çeşitli kişi ve gruplar tarafından savunulurken, öte yandan Sovyetler

Birliği'nde de Türk Devrimi'ni etkileyecek oluşumlar ortaya çıkıyordu. Eski

İttihatçı liderlerden Enver Paşa'nın Sovyetler Birliği'nde bulunması bu

etkileşimi son derece ilginç bir duruma sokuyordu.



Türk ve Sovyet Devrimlerinin İlişkileri



Türk Devrimi ile sınıfsal devrim kuramı arasındaki ilişkilere bakarken,

hiçbir zaman akıldan çıkarılmaması gereken nokta, Mustafa Kemal Atatürk

zamanında da, bugün de olayın temelini Türk-Sovyet ilişkilerinin

oluşturduğudur. Bir başka deyişle, Bağımsızlık Savaşı sırasında da, bugün de

Türkiye açısından konu, yalnızca kuramsal bir olay değil, somutta, Sovyetler

Birliği ile Türkiye arasındaki ilişkiler konusudur. Bu gerçeğin bilincinde

olan Mustafa Kemal Paşa'nın da konuya esas olarak ulusal bağımsızlık

açısından yaklaştığını artık elimizde olan TBMM'nin gizli oturum

tutanaklarından açıkça anlıyoruz. Aşağıdaki konuşma, Meclis'in hemen

açılışından sonra, 24 Nisan 1920 günü yapılmıştır. O aşamada, konunun

kuramsal değil, somut ulusal bağımsızlık ile ilgili yönü önemlidir. Bütün

büyük devrimciler gibi Mustafa Kemal Paşa da, değerlendirmesini işin pratik

yanı ve kendi amacıyla ilgisi yönünden yapmaktadır: --Malumu aliniz

bolşeviklerin kendilerine mahsus birtakım esasları, noktai nazarları vardır.

Ben şahsen bütün vuzuhile ve teferruatile bunlara vakıf değilim (bilmiyorum)

ve yakın zamanlara kadar bolşevikler nereye temas ederse, nereye gelirse

daima kendi noktai nazarlarını (görüşlerini) kabul ettirmek azmindeydiler.

Her ne olursa olsun bu noktai nazarlar; bizim milletimizin de kendine mahsus

birtakım noktai nazarları vardır. Bu noktai nazarların siyasi esasatı

(esasları) ihtimal ki maruzatımda zikrettiğim ve cümlemizce malum olan

noktaları göstermedim. Milletimizin adatı, muktaziyatı diniyesi (adetleri ve

dinsel gerekleri) ve memleketimizin icabatı vardır ki, biz her ne yaparsak

kendimizi, kendi adetimizi, muktaziyatı diniyemizi nazarı dikkatte tutmak,

ona göre kendimize mahsus esaslar vazetmek (koymak) mecburiyetindeyiz. İşte

bu itibarla alelıtlak (mutlaka) bizimle bolşevikler arasındaki münasebet

şayanı tetkik ve teemmül (düşünme) olur. Bir zamanlar oldu ki, bolşevikler

noktai nazarlarını daha umumileştirdiler. Hiçbir kimsenin, hiçbir milletin

adet ve ahlaki hususiyetlerine ve milliyet esaslarına muarız değiliz. Yalnız

istibdata karşı, emperyalistlere karşı düşmanız. Biz, Avrupalıların

bolşevizmden korktuklarını ve bizim bolşeviklerle tevhidi efkar (düşünce

birliği) ve harekat edeceğimizden daima kuşkulanmakta olduklarını nazarı

dikkate alıyor ve daima düşünüyorduk ki, böyle bir şeye mecbur olmaksızın

amali milliyemiz (ulusal amaçlarımız) dahilinde muayyen bir hudutta bizim

şeraiti hayatiyemiz (yaşam koşullarımız), şeraiti istiklalimiz (bağımsızlık

koşullarımız) temin olunursa... Böyle azim (büyük) bir maksat için, böyle uzak

bir daiye (dava) için herhangi bir devleti ecnebiye ile münasebatı

ihtilafata; anide girmek belki bizi nedamete mecbur edebilir ve zaten

hepimizde de, kendimizde de böyle bir salahiyet mevcut değil. Filhakika bu

hududu millimiz dahilinde arzettiğim şeraitle muhafazai mevcudiyet

edebildiğimiz takdirde başka bir şey istemek bendenizce doğru değildir. Yalnız

her ihtimale karşı, muhafazai hayat ve mevcudiyet için hariçten kuvvet, bir

menbaı kuvvet (dışardan bir kuvvet kaynağı) aramak lazım gelirse yine daima

kendi noktai nazarlarımız baki kalmak şartile her menbadan istifade etmeyi de

caiz gördük. İşte sırf bu nokta daima bolşeviklerin ahvalini, harekatını ve

kendilerinden icabında ne dereceye kadar muavenet (yardım) görebileceğimizi

anlamaya teşebbüs ettim. Bu teşebbüsat neticesinde şüphe yok bazı temaslar

hasıl olmuştur. Fakat bu temaslarımız şimdiye kadar, yani bolşevikler

bizimle demin izah ettiğim... manen ve maddeten beraber olan Dağıstan'a kadar

temas ettiği halde hiçbir kat'i mevat üzerine müstenit bir şey yapılmamıştır.

Fakat böyle bir şey yapmak imkanı mevcuttur.-- (TBMM,I, 4-5 ) .



Mustafa Kemal Paşa'nın Tutumu



Meclisin açıldığı günlerde yapılan bu konuşmaya dikkatle bakıldığında,

birtakım çok önemli noktaların göze çarpmaması olanaksızdır. Birinci olarak,

Mustafa Kemal Paşa, Sovyetler Birliği'nden, sürekli bir biçimde --bolşevikler--

olarak söz etmektedir. Bu da kendisinin muhatap olarak, Rusya ya da komünizm

gibi, somut ülke ya da soyut ideolojiyi değil, iktidar partisini aldığını

gösterir.



İkinci olarak dikkat edilmesi gereken nokta, kendisinin, bolşeviklerin

görüş açıları konusunda yeterince ve ayrıntılı bilgi sahibi olmadığını

söylemesidir. Oysa, biraz aşağıda, örneğin --emperyalizm-- ve --milliyetler

sorunu-- gibi konuları iyi bildiğini görüyoruz. Öyle sanırım ki, ortaya

koyduğu --bilgisizlik--, --bilgisizlik--ten çok bir --güvensizlik-- belirtisidir.

Bir başka deyişle, Mustafa Kemal Paşa, Lenin ve arkadaşlarının ne

söylediklerini iyi bilmekte, fakat ne yapacaklarını tam kestirememektedir.

Büyük komşu ile yakın işbirliğinin ulusal bağımsızlık ilkesine gölge

düşüreceği korkusunu içinde taşıdığı anlaşılmaktadır.



Üçüncü nokta şudur: Dikkat edilirse, tüm konuşmanın ana teması, ulusal

bağımsızlık düşüncesidir. Bu konuda o denli duyarlıdır ki, pek sempati

beslemediğini bildiğimiz dinsel ilkeleri bile, ulusal bağımsızlığımıza temel

olarak kendimize özgü bir ulusal yapımız bulunduğunu vurgulamak için

kullanmaktadır (Bu konuda, Atatürk döneminde A.B.D.'nin Türkiye

büyükelçiliğini yapmış olan Sherrill'in şu yargısı oldukça ilginçtir:--Türkler,

Rusya'daki Sovyet Hükümet tarzının memleketlerine girmesine kat'iyen müsaade

etmemişlerdi. Aynı şekilde, İtalya'nın faşist sistemine de kesinlikle karşı

çıkmışlardı.-- (Sherrill, tarihsiz:119).



Dördüncü bir nokta, ulusal bağımsızlık ilkesi için gerekirse herkesle

işbirliğinin yapılabileceğini vurgulamakta oluşudur.



Beşinci bir nokta ise, o güne dek, Sovyetler Birliği ile bazı temasların

yapılmış olduğunu belirtmesidir. Fakat bu konuşmanın tarihine kadar, henüz

somut bir işbirliği söz konusu değildir.



Bu aşamada, Mustafa Kemal Paşa'nın --sınıfsal devrim-- kuramı ile tüm

ilişkisi, somut bir sıcak savaşa yol açan emperyalist işgaline karşı,

Sovyetler Birliği'nde iktidarı ele geçirmiş olan bolşeviklerin Anadolu

eylemine karşı alacakları tutum ile sınırlıdır. Nitekim, konu tümüyle savaş

açısından ele alınmaktadır. Yine gizli oturum tutanaklarından öğreniyoruz ki,

Mustafa Kemal'in Kafkasya'da --adamları-- vardır:



--Efendim bizim bidayetten beri (başlangıçtan beri) Kafkasya dahilinde

birtakım adamlarımız vardır ve oraya gitmiş olan zevata verilen salahiyetlere

göre Azerbeycanlıların bizim noktai nazarımız dahilinde bizimle tevhidi mesai

(işbirliği) etmelerinin temini kendilerine havale edilmişti. Son aldığımız

bir malumat vardı ki (belki 15 günlük bir malumattır) bu malumatta

Azerbeycan-Türkiye ittifakı tasdik edilmiştir ibaresi vardır. Fakat bittabi

nasıl şerait mevzubahs olmuştur, ona dair tafsilat olmadığı için arzetmiyorum.

Azerbeycan Hükümeti'nin teşriki mesaisini temin etmek lehimizedir.-- (TBMM, I,

33).



Görüldüğü gibi, konu bir savaş sırasındaki dış ilişkiler çerçevesinde ele

alınmaktadır. Yine aynı gizli oturumda bakın bir milletvekili, Çorum delegesi

Haşim Bey ne diyor: --Paşa Hazretleri, Ermenilerin Bolşeviklerle ittifakı

bizim aleyhimize olur. Biz, onlardan evvel itilaf etsek (anlaşsak) acaba

mümkün değil mi? Bolşeviklerle ittifak etsek olmaz mı? (TBMM, I, 33) .



Oysa, bir süre sonra Anadolu'da sosyalist eylemler ve akımlar güçlenmeye

başlayacaktı. Özellikle Mustafa Suphi olayı ile doruk noktasına ulaşacak olan

olaylar resmi bir Komünist Partisi'nin kuruluşuna bile yol açacaktı. Bütün bu

olaylar dizisi içinde iç dinamik kadar dış dinamik de etkendi.



Anadolu'da Sol Akımların Gücü



Gerek Osmanlı'nın son döneminde, gerek Kurtuluş Savaşı sırasında, gerekse,

Cumhuriyet'in ilk yıllarında, sınıfsal devrim kuramının temsilcileri olan sol

akımlar için en önemli etken hiç kuşkusuz (özellikle Kurtuluş Savaşı

sırasında) dış dünyaydı. İç dinamik bakımından ise durumu Mete Tunçay şöyle

çözümlüyor: --Aslında, 1908-1925 yıllarındaki siyasetin genel akışı içinde,

bunlar (sol akımlar) pek az önem taşıyan hareketlerdir. Hemen hiçbir zaman,

bir halk hareketi olmak boyutlarına yaklaşılmamış, bazı küçük aydın

çevrelerinde kalınmıştır. Burada yapılan yorum yanlış değilse, Türk toplumunda

İkinci Meşrutiyet'in ve Cumhuriyet'in ilanıyla denenen, altyapının elverdiği

olanakların ilerisine devrimci sıçrayışlar, Batı'nın -temelinde kapitalist

endüstriyalizmi bulunan- yaşam biçimine özenişten kaynak almışlardır. Etkili

bir biçimde herhangi bir toplumsal tabana basamayan bütün ilk sol akımlar ise,

esas itibarıyla bu yönelimi desteklemekten öteye gidememişlerdir. Bu

destekleyiş, daima iktidarları hazır olduklarından daha ileriye itmek

suretiyle ortaya çıktığı için, hükümetlerin solculara karşı susturucu

tavırlar takınmalarında ve solcuların da hükümetlere karşı genel bir özgürlük

savaşına katılmalarında şaşılacak bir şey yoktur.-- (Tunçay, 1978-a:29-30).



Aslında, Kurtuluş Savaşı'mız sırasında gerek dış dinamik, gerekse iç

dinamik açısından tarihsel ve toplumsal gerçeğin ne olduğu sorusunun sürekli

tartışma konusu yapılmasının nedeni, bugünkü siyaset sahnesinde çatışan

görüşlerin, tarihi yeniden yorumlama çabalarından doğmaktadır.



Bugünkü yeniden yorumlama çabaları ne olursa olsun, Kurtuluş Savaşı'mız

sırasındaki birtakım tarihsel ve toplumsal gerçekler yadsınamaz. Bunları

şöyle özetlemek olanaklıdır:



Birinci olarak, Mustafa Kemal Paşa, sınıfsal bir devrim modelinden hareket

etmemektedir. Bunu pek çok kanıtın yanında, Kurtuluş Savaşı sırasında

Ankara'daki Sovyet temsilcisi olan Aralov'a söylediği şu sözlerde de

görüyoruz: --Sizin Rusya'da, mücadeleci, emektar bir işçi sınıfı var, ona

dayanmak mümkündür ve dayanmalıdır. Bizde işçi sınıfı yoktur, köylüye göre

ağırlığı çok azdır. Sizde endüstri gelişmiştir. Bizde ise yok gibidir.

Fabrikalarımız, parmakla sayılacak kadar azdır.-- (Bu yıllarda, ülkede, daha

önce de olduğu gibi, aslında işçi eylemleri vardı. --Etingü, 1976; Sencer,

1969; Sülker, 1973; Çıladır, 1977). Fakat bu eylemlere karşın, gelişmiş bir

işçi sınıfından söz etme olanağı yoktur.) (Aralov, 1967:92).



Sovyetlerin Görüşü



İkinci olarak belirtilmesi gereken nokta, Sovyetler Birliği'nin Türk

Kurtuluş Savaşı'nı, anti-emperyalist bir eylem sayması ve bu nedenle de

Mustafa Kemal ve arkadaşlarına yardımcı olmasıdır. Yine Aralov, bu konuda

Lenin'in kendisine, Türkiye'ye yola çıkmadan önce şunları söylediğini

yazıyor: --Mustafa Kemal Paşa, tabii ki sosyalist değildir. Ama görülüyor ki,

iyi bir teşkilatçı... Kabiliyetli bir lider, milli burjuva ihtilalini idare

ediyor. İlerici, akıllı bir devlet adamı. Bizim sosyalist inkılabımızın

önemini anlamış olup, Sovyet Rusya'ya karşı olumlu davranıyor. O, istilacılara

karşı bir kurtuluş savaşı yapıyor. Emperyalistlerin gururunu kıracağına,

padişahı da yardakçılarıyla birlikte silip süpüreceğine inanıyorum. Halkın ona

inandığını söylüyorlar. Ona, yani Türk halkına yardım etmemiz gerekiyor. İşte,

sizin işiniz budur. Türk hükümetine, Türk halkına saygı gösteriniz. Büyüklük

taslamayınız. Onların işlerine karışmayınız... İngiltere onların üzerine

Yunanistan'ı saldırttı. İngiltere ile Amerika bizim üzerimize de bir sürü

memleket saldırttı... Sizi ciddi işler bekliyor. Yoldaş Frunze bugünlerde

Ukrayna Cumhuriyeti adına Ankara'ya gidecektir. Herhalde onunla Türkiye'de

karşılaşacaksınızdır. Kendimiz fakir olduğumuz halde Türkiye'ye maddi

yardımda bulunabiliriz. Bunu yapmamız gereklidir. Moral yardımı, yakınlık,

dostluk, üç kat değeri olan bir yardımdır. Böylece, Türk halkı yalnız

olmadığını hissetmiş olacaktır.-- (Aralov, 1967:38). Yine Lenin, --Her iki

halk da son yıllarda emperyalist devletlerden çok çektiler-- diyerek Atatürk'ün

eylemi ile kendi eylemi arasında koşutluk kuruyordu (Şemsutdinov ve Bagirov,

1979:44) .



Yukardaki satırlar, sınıfsal devrim kuramı ve uygulaması açısından, en

yetkili ağızdan, Rusya'da bu devrimi gerçekleştirmiş olan olan liderin,

Lenin'in ağzından, Türk Kurtuluş Savaşı'nın değerlendirmesini vermektedir.

Ayrıca, daha önce Atatürk'ün sözlerini aktarırken, dış ilişkilerdeki temel

ögenin ulusal bağımsızlık olduğunu ve Sovyetler Birliği'ne de bu açıdan

yaklaşıldığını vurguladığımda bu yargının, her iki taraf için doğru olduğunu

da kanıtlamaktadır.



Lenin'in Aralov'a sözünü ettiği Frunze de, Türklerin Kurtuluş Savaşı ile

Sovyetler Birliği'nin ilişkilerinin karşılıklı saygı ve antiemperyalist bir

ideolojik birlik çerçevesinde geliştiğini yazıyor:



--Sovyet devletler, Batı Avrupa ve Amerika'nın esareti altında bulunan Doğu

ülkelerindeki ulusal-demokratik hareketlere daima kendi sorunları

doğrultusunda yardımcı olmuşlardır... Bundan başka, benim gidişim Türkiye'nin

içinde bulunduğu son derece ağır koşullar sırasına rastlıyor. Ağustos ayında,

Türk ordusunun Yunanlılar tarafından yenildiği, Ankara'nın bile Yunan

ordularınca alınma olanağı belirdiği bir zamanda Sovyet Ukrayna, Rusya'nın da

onayıyla oraya bir elçi göndererek Türkiye'ye karşı dostluk eğilimini

herkesten önce göstermek gereğini duymuştur.-- (Frunze, 1978:120).



Türkiye Komünist Partisi



İlginç olan nokta, dış ilişkiler düzeyinde resmen, bu olaylar görülürken,

Türkiye Komünist Partisi, Mustafa Suphi ve arkadaşları tarafından Sovyetler

Birliği'nde kurulmuştu bile. Bu arada, Baku'da toplanan Doğu Ulusları

Kurultayı'na Enver Paşa dahil, pek çok Türk katılmıştı. Topçuoğlu bu grupları

şöyle tanımlıyor: --Kendini Komünist sayan, sosyal demokrat sayan, Müslüman

bolşevik sayan, mukaddesatçı sosyalist sayan ve doğrudan doğruya bolşevik

sayan gruplar müracaat etmiş, iştirak belgesi almışlardı.--

(Topçuoğlu, 1976:67).



Baku'da daha önce oluşmuş bulunan Türkiye Komünist Fırkası'nı eski

İttihatçılardan temizleyerek yeniden kuran Mustafa Suphi, hemen Anadolu ile

temasa geçmişti (Tunçay, 1978-a:204; İnfo, 1977: 27) . Uzun hazırlıklar ve

yazışmalardan sonra, Türkiye'ye geçmeye karar veren Mustafa Suphi, Türkiye'ye

geldikten sonra, Ankara'ya gidemeden, Trabzon'dan Baku'ya geri dönerken,

kayıkçılar kahyası Yahya'nın adamları tarafından adamlarıyla birlikte

öldürülerek denize atılmıştı.



Bu olayın değerlendirilmesi, kanımca, --dıştan yönetilme-- ile --tam

bağımsızlık-- arasındaki tercihte aranmalıdır. Nitekim, yalnız Mustafa Kemal

ve arkadaşlarının değil, Sovyetler'in de konuyu aynı biçimde gördükleri

anlaşılıyor. Bu konuda Mete Tunçay'ın aşağıdaki değerlendirmesi oldukça

ilginçtir:



--Mustafa Suphi ve arkadaşlarının yokedilmeleri karşısında Sovyetler'in ve

Komintern'in takındığı tavır, dünya solculuğunun gelişme süreci bakımından da

çok önemli bir başlangıç olmuştur. Bu olayda, --sosyalist ana vatan--ın dış

politika çıkarlarıyla bir --kardeş parti--nin varlık sorunu çatışmış ve

komünistler bir yeğleme yapmak zorunda kalmışlardır. Mustafa Kemal'i tutmayı

seçmiş olmaları, sonradan (özellikle Troçkistler tarafından) Stalin'e

yakıştırılan bir fırsatçılık kalıbının ilk örneğini vermiştir. Oysa, bu

siyaset kararı alındığı zaman, Lenin resmen ve fülen Sovyet devletinin

başında bulunuyordu.-- (Tunçay, 1978-a:242).



Resmi Türkiye Komünist Partisi



Aslında, Baku Kurultayı ve onu izleyen gelişmelerle, Mustafa Suphi'nin

Anadolu'ya gelişi arasında, 18 Ekim 1920 tarihinde Mustafa Kemal Paşa,

Süreyya Yiğit, Tevfik Rüştü, Kılıç Ali, Mahmut Esat, Mahmut Celal ve Yunus

Nadi gibi güvendiği arkadaşlarına resmi kimliği olan bir Türkiye Komünist

Fırkası kurdurmuştur. Bu Fırka'nın kuruluşu, birçok iddialarda öne sürüldüğü

gibi, yalnızca içerdeki solcuları denetim altına almak, ya da Sovyetler

Birliği'ni aldatmak olamaz. Tunçay'ın deyişiyle, --T.K.F. (pek sağlam olmayan)

teorik bir Bolşevizm-Komünizm ayrımına dayanmaktadır. T.K.F., Bolşevik

değildir, ama kendi söylediği gibi, Komünist olduğu da su götürür. Partinin

daha çok, Komünist adının duygusal değer yükünden faydalanmak için bu terimin

anlamını zorladığı görülmektedir.-- (Tunçay, 1978-a:163-164).



Mustafa Kemal Paşa'nın daha önce aktardığım gizli oturumlardaki

konuşmalarına bakılırsa, ayrımın anlamı açıktır: Komünizm uluslararası bir

düşünce akımı, yeni bir kuramsal düzendir. Bolşevizm ise, bunun Rusya'daki

uygulamasıdır. Ulusal bağımsızlığı her şeyin üzerinde tutan Mustafa Kemal

Paşa, bu ayrım ile, hemen Rusya'ya karşı da (aynı düşünce ve sistemde

birleşse bile) bağmısızlığını güvence altına almak istiyor. Nitekim, Yunus

Nadi'nin Eskişehir'deki Yeni Dünya'ya yanıt olarak Yeni Gün'de yayınladığı

makale şöyle bitiyordu (Yeni Dünya'ya Ali Fuat Paşa'nın da çok duyarlı olduğu

anlaşılıyor. Dinamo, Kutsal İsyan'da bu konuda Ali Fuat ile Mustafa Kemal

Paşa arasındaki yazışmalardan söz eder (Dinamo, 1975:280).) :



--Biz Türkler, emperyalist ve kapitalist dünyaya karşı savaşmakta bugün

Ruslarla aynı safta yürüdüğümüz gibi; davranıştaki bu tenazurdan ilham ve

kuvvet alacak olan iç reformlarımızı başarmak kanaat ve mecburiyetindeyiz de.

Bu bir inkılaptır, amenna; fakat, BiZİM İNKILABIMIZ RUS İNKILABININ -öyle

bazılarımızın yaptığı gibi unvanına varıncaya kadar, kelimesi kelimesine,

noktası noktasına- KOPYASI OLACAK DEĞİLDİR. İnkılap, idrak ve imana dayanan

bir harekettir ki, tatbikat itibarıyle, her memleketin kendi özelliklerine ve

icaplarına intibak ederek tekevvün eder ve yürür. Hülasa; BİZ DE SOSYALİZM

VADİSİNDE İNKILAPÇIYIZ. HATTA, AYNI PRENSİPLERE TARAFTARIZ VE ONLARI İLTİZAM

ETMEKTEYİZ. FAKAT, TAKLİTÇİ VE BİNAENALEYH BOLŞEVİK DEĞİLİZ.-- (Cerrahoğlu,

1975:390).



Resmi Türkiye Komünist Partisinin Amacı



Kanımca, resmi Türkiye Komünist Fırkası'nın asıl kuruluş nedeni, işgalci

kuvvetlere karşı savaş yitirilirse, Mustafa Kemal Paşa'nın, Sovyet desteğini

sağlamayı planlaması ve bu sırada bağımsızlığı korumak için, kendi

başkanlığında bir parti kurdurmuş olmasıdır. O sıradaki siyasal ve askeri

durumun henüz çok kötü olduğu anımsanırsa, Mustafa Kemal Paşa gibi hem

askeri, hem siyasal alanda büyük bir lider, hem de bağımsızlık aşığı olan bir

kişinin bu olasılığı hesaplamamış olması düşünülemez.



Mete Tunçay da bu olasılığın çok yüksek olduğunu kabul etmekte, ayrıca

Kinross'un da böyle düşündüğünü belirtmekte ve Doğan Avcıoğlu'nun Tevfik

Rüştü ile yaptığı bir konuşmayı da ek kanıt olarak vermektedir (Tunçay,

1978-a:176). Tekeli ve İlkin'in çalışması da, bu görüşün desteklenmesine yol

açan Talat Paşa-Mustafa Kemal Paşa mektuplaşmasını ortaya koymuştur

(Tekeli ve İlkin, 1980:340-341).



Tunçay'ın ve başkalarının değerlendirmelerine şu satırlar da oldukça uygun

düşmektedir:



--Mustafa Kemal Paşa herhangi bir zaman Türkiye'de sosyalist ve hatta

komünist bir rejim kurmak istemiş midir? Bu sorunun cevabını --komünist--

rejimin niteliği yönünden değil de, yine Mustafa Kemal Paşa tarafından

yapılan Türkiye'nin durum muhakemesi yönünden vereceğiz. Kemal Paşa öyle bir

zorunluk duysaydı bu rejimi kurardı, ancak KENDİSİ KURARDI, bütün çelişki

buradan gelmektedir. Paşa, Lenin'in öngördüğü, proleterya devrimini hiçbir

zaman kabul edemezdi, devrim olacaksa, onu yukardan, kendi kadrosu ile

gerçekleştirecekti. Türk proleteryasının o dönemde bilinçli ve örgütlü bir

sınıf olarak varolmaması da zaten başka bir olanak vermemekteydi. 1913

yılında Türkiye'deki sanayi işçisi sayısı 16.000 civarındaydı

(bkz: Yıldız Sertel: Türkiye'deki İleri Akımlar). Mustafa Kemal Paşa,

İstiklal Savaşımızda 20.000 işçiden söz etmektedir. Kaldı ki işçilerin çoğu

işgal altındaki birkaç şehirde toplanmış bulunmaktaydı.



Komünizme doğru kayışın nedeni, Sevr Anlaşması ile milletçe yaşantımıza son

verilmesindedir.



İnönü ve Sakarya'da ordularımız yenilseydi Mustafa Kemal Paşa'nın bu yolu

seçmesi zorunlu olabilirdi, kaldı ki Enver Paşa pusuda beklemekteydi. (Bu

konuda Atatürk de şunları söylüyor: --Sakarya'dan önce ordu bozulup da

Eskişehir'i bıraktığımız vakit, Batum'da Enver ve arkadaşlarının bir kongre

yaptıgını duyduk... O sırada Enver'in bir mektubunu yakalamıştık. Bir tertibe

göre Karadeniz bölgesinde gönüllüler toplanacak, Enver de bir nefer gibi

aralarına karışacaktı. Ankara'da kendi yetiştirmelerine güveniyor ve gelir

gelmez bir darbe ile başa geçebileceğini sanıyordu. Ben bu gönüllülerin

toplanmasını teşvik ettim. Enver'i tutturacaktım. Fakat Sakarya harbi

kazanıldığı için onun teşebbüsü de, bizim hesabımız da geri kaldı.--

(Altay, 1969:344).), (İleri, 1974:14).



Görüldüğü gibi, Mustafa Kemal Paşa'nın sınıfsal devrime karşı tutumu, gizli

oturumlarda yaptığı konuşmaların içtenliğine uygun bir biçimde

değerlendirilmektedir.



Konuya örgüt açısından da yaklaşıldığında, Kurtuluş Savaşı'nın İttihatçılar

değil, onlara karşı çıkanların da içinde yer aldığı --Müdafaa-i Hukuk

Cemiyetleri-- çerçevesinde yürütülmüş olması anımsanmalıdır. Mustafa Kemal

Paşa'nın ulusal bütünlüğü zedeleyici bir biçimde --anti-komünist-- bir tutum

değil, tam tersine, --sol akımları--da içine alan bir ulusal liderlik

benimsediği ve dış dinamik açısından da --sınıfsal devrim-- modelini, ulusal

eylemin askeri yönü yeterince güçlenene dek sürekli bir biçimde bir seçenek

olarak gündemde tuttuğu açıktır (Perinçek, 1999:24).



Üstelik, --sınıfsal devrim-- modelini benimsememiş olmakla birlikte, Mustafa

Kemal Atatürk, Çetin Altan'ın da işaret ettiği gibi İzmir İktisat Kongresi'nde

yaptığı konuşma ile Osmanlı tarihini, ilk kez, tarihsel maddeci açıdan

çözümlüyordu (Altan, 1965:21-23). Hiç kuşkusuz bu, onun Marxçılığının değil,

pozitivizminin bir sonucuydu. Aynı akılcı tutum, içteki askeri durum ve dış

politika açısından, --sosyalist-- çözümlerin, hem ulusal bütünlüğü koruma ve

tüm kaynakları seferber etme, hem de Sovyetler Birliği ile yardım ilişkilerini

sürdürme bakımından canlı ve denetim altında tutulmasında da kendini

göstermiştir.



Atatürk'ün Siyaseti



İlk Türkiye Büyük Millet Meclisi'nin gizli oturumlarından birinde söylenmiş

şu sözler, sanırım Mustafa Kemal Paşa'nın ağzından, Anadolu'da komünizm

konusunda izlenen siyasetin ana çizgilerini tümüyle belirtmektedir:



--Şüphe ,yok ki bolşeviklik cereyan ve istilası ve muvaffakiyatı cümlece

malumdur.-- Bunun hakkında söz söylemeyeceğim. Fakat, yine söylemek isterim ki,

bolşevikliği lüzumu kadar ehemmiyetle herkes gibi Heyeti İcraiye de, biz de

mütalaa etmiş ve layık olduğu ehemmiyeti vermişizdir ve zannediyorum

Müdafaa-i Milliye Vekili Paşa Hazretlerinin izahatlarında Şark'tan bahsolundu

ve Şark'tan bir şemsin tuluu intizarında bulunduğu zikredildi (bir güneşin

doğuşunun beklendiği söylendi) . Evet, demek oluyor ki, biz bolşevikliğe ve

harekatına ve bolşeviklerden edebileceğimiz istifadeye bigane değiliz.

Binaenaleyh kemali emniyet ve itimatla arzederim ki, bolşeviklerle ittifak ve

ihtilat (görüşme) temin teşriki harekat (hareket birliği) için maddeten

Heyeti İcraiye esbabıiza tevessül etmiştir (Bakanlar Kurulu işe girişmiştir).

Yalnız Heyeti İcraiye bu baptaki teşebbüsünde gayet müdebbir (tedbirli) olmak

lüzumunu kabul etmiştir. Şöyle ki: Bir defa muhafazai mevcudiyet ve temini

amali milliyemiz için (varlığımızı korumak ve ulusal amaçlarımızı

gerçekleştirmek için) istinatgahı hakikiyi (gerçek dayanağı) hariçte değil,

dahilde, kendi vicdanımızda bulmak prensibini Heyeti İcraiye kabul etmiştir.

Çünkü kendi kuvvetimizi nazarı dikkate almaksızın hariçten, şuradan buradan

gelecek kuvvetlere istinaden emel takip edersek ve o kuvvetten ve o imdattan

muavenet (yardım) de gelmezse sukutu hayale uğrarız. Bunun için iptida (önce)

kendi kuvvetimize ehemmiyet veriyoruz. Fakat, kendi kuvvetimize düşmanların

adedinin çokluğunu nazarı dikkate alarak kuvvet ilave etmek bir farizedir

(gerekliliktir) . Bu suretle bittabi Şark'tan gelmesi muhtemel olan müsbet

kuvvetlere iltifat edeceğiz. Ancak bu nokta da iki ciheti birbirinden tefrik

etmek lazımdır. Biri bolşevik olmak, diğeri bolşeviklik Rusya'sıyla ittifak

etmeli. Biz Heyeti İcraiye bolşeviklik Rusya'sıyla ittifak etmekten

bahsediyoruz. Yoksa bolşevik olmaktan bahsetmiyoıuz. Bolşevik olmak büsbütün

başka bir meseledir. Böyle bir mesele ile iştigale (uğraşmaya) bizim

ihtiyacımız yoktur. Fakat ittifak meselesi kemali ciddiyet ve ehemmiyetle

takip edilmektedir ve muvaffak olacağımıza ümidimiz berkemaldir (tamdır).--

(TBMM, I:47-48).



Bu sözlerde belirtilmiş olan, --bolşevik olmak değil, bolşevik Rusya ile

ittifak etmek--, konjonktürel değişmelerin getirdiği farklı görünümlerin

altında yatan temel siyaset olarak, Türk Kurtuluş Savaşı'nın genel

stratejisini oluşturmuştur.



:::::::::::::::::::



II- GERİ TEKNOLOJİYE SAHİP ÜLKELER İÇİN GELİŞTİRİLMİŞ DEVRİM MODELLERİ



--Azgelişmiş-- ülkeler, --geri bıraktırılmış-- ülkeler, --çevre-- ya da --uç--

ülkeleri denilen ülkeler, gerek iç dinamik, gerekse dış dinamik bakımından

ileri teknolojiye sahip ülkelerden tümüyle farklıdır. Kimi zaman, kendilerine

--gelişmiş ülkeler--, --endüstri ülkeleri--, ya da --merkez ülkeleri-- denilen bu

tür ülkelerin geliştirdiği devrim kuramları, genellikle --geri teknolojiye

sahip-- ülkeler bakımından ya geçerliliklerini yitirmekte ya da önemli ölçüde

değişikliklere uğramaktadır.



Geri teknolojiye sahip olan ülkelere verilen çeşitli isimler, bu toplumların

nasıl bir görüşle ele alındığını da gösterir. Örneğin, --geri bıraktırılmış--

ülkeler terimi, yalnızca dış dinamiğe ağırlık veren, iç dinamik ögelerini

dışarda bırakan bir yaklaşımı belirler. --Azgelişmiş-- ülke terimi ise, dış

dinamiği de içine almakla birlikte, vurguyu genel koşullara kaydırarak, dış

dinamiğin önemini azaltmaktadır. --Çevre--, ya da --uç-- ülke terimi ise yine dış

dinamiği vurgulamakta, gelişmiş endüstri ülkelerinin --merkez-- olduğu bir

sistem içindeki bağımlı ülkeleri belirtmektedir.



İşte bu çalışmada, böyle terimler yerine --geri teknolojiye sahip ülkeler--

teriminin kullanılış nedeni, bu terimin hem kuramsal açıdan, hem de iç

dinamik-dış dinamik ayrımı açısından daha nesnel bir nitelik taşımasıdır.



:::::::::::::::::::



1-) Teknolojik Bakımdan Geri Ülkelerin Özellikleri



Teknolojik bakımdan geri ülkeler için geliştirilen devrim kuramlarına

bakarken, önce bu ülkelerin genel niteliklerini bilmek gerekmektedir .



Siyasal özellikleri bakımından bu ülkeler genellikle dışa bağımlılıkları

yüksek ülkelerdir. Bir bölümü Batı, bir bölümü Doğu bloku ve büyük bir bölümü

de --Bağlantısızlar-- ya da --Üçüncü Dünya-- gibi isimlerle nitelenen grup içinde

yer alan bu ülkelerin dünya üzerindeki yerleri genellikle ya büyük ülkeler

arasındaki anlaşmalara, ya da paylaşılmış nüfuz bölgeleri arasındaki

dengelere bağlıdır.



İçerideki siyasal rejimleri genellikle dengeli ve sürekli bir görünüme

sahip değildir. Gerek otoriter olanlarda, gerekse daha demokratik

gözükenlerde hem iktidar, hem rejim, sürekli tartışma konusudur.



Ekonomik özellikleri bakımından bu ülkeler ya tarıma ya da montaj

aşamasında sanayiye dayalı toplumlardan oluşurlar. Gerek teknolojik girdiler,

gerekse doğrudan hammadde girdilerinin önemli bir bölümü ya dolaylı ya da

çoğu zaman olduğu gibi, doğrudan, gelişmiş teknolojiye sahip ülkelerce

bağımlıdır. Tasarruflar ve buna bağlı olarak yatırımlar düşüktür. Dışsatım

olanakları sınırlı olduğundan, dış ticaret sürekli açık verir. Ekonominin her

dalında verimlilik düşüktür.



Toplumsal özellikleri bakımından bu ülkelerdeki sınıflar, çağdaş bir

kapitalist toplumdaki sınıflardan farklıdır. Ne sermaye sınıfı, ne de işçi

sınıfı, ileri teknoloji ülkelerinde görülenlere benzer. Her ikisi de kendi

arasında küçük parçalara bölünmüştür. Bu yüzden, burjuvazinin gelişmemiş bir

bölümü, --ulusal-- bir görüntüye bile sahip olabilir. Öte yanda, işçi sınıfı,

kendi sınıfının hemen hemen tüm öznel (sübjektif) koşullarından yoksundur. Ya

da öznel koşullar (ideolojik öğeler) tümüyle, nesnel koşullardan bağımsız bir

biçimde gelişmiştir.



Önemli ve etkin bir biçimde feodal kalıntılar vardır. Her ne kadar, bunlar,

artık yok olmakta iseler de güncel olarak, toplumsal ittifaklarda

ağırlıklarını duyururlar.



Bu tür toplumlarda, kentleşme, sanayileşme oranını aşmıştır. Bu yüzden

kentler, işçi ve küçük-büyük burjuva ve teknokrat-bürokratlardan çok,

işsiz-güçsüz takımından oluşur. Bir başka deyişle, bu kentlerde, en kalabalık

kesim, lumpenproleteryadır.



Kültürel özellikleri bakımından bu ülkeler, hızla değişen bir değerler ve

inançlar sistemine sahiptir. Bu nedenle, bu toplumlarda geleneksel ve çağ

gerisi değer ve inançlarla birlikte yaşayan çağdaş değer ve inançlar da

görülür.



Özellikle tüketim kalıpları bakımından, gelişmiş sanayi ülkelerinin

taklitçisidirler. Beklentiler yüksek, bunları karşılamak için yollar

sınırlıdır. Eğitimden konuta, giyimden toplumsal güvenliğe dek, yüksek

beklenti düzeyleri, toplumun normal sistemi içinde çok zor yerine getirilir.



Oktay Rıfat'ın uazgelişmişliğin sadece çalışanların, daha çok yoksul halkın

sırtına abanmış bir geri kalmışlık sorunu olduğunu sanmak yanlıştır.-- savı

son derece doğrudur (Rıfat, 1976:10) . Teknolojik bakımdan geri kalmışlık,

toplumun tüm kesimlerinde ve tüm alanlarda kendini duyurur.



Tütengil, geri teknolojik ülkelerin en önemli özelliğinin, toplumun çeşitli

ögeleri arasındaki dengesizlikler olduğunu vurguluyor (Tütengil, 1971:129) .

Bu dengesizlikler yalnız --eski yapı-- ile --değişen yapı-- arasındaki

dengesizlikler değil, aynı zamanda --nüfus artışı--, --coğrafi hareketlilik-- gibi

süreçler bakımından da görülen sürtüşmelerde ortaya çıkar. Böylece, teknolojik

bakımdan geri ülkelerin en önemli özelliklerinden biri, --istikrarsızlık--

olmaktadır. Ayrıca, bu ülkelerdeki tüm toplumsal ve teknolojik göstergeler,

dünya standartlarının altındadır (Kongar, 1978:190) .



İşte bu niteliklere sahip olan teknolojik bakımdan geri ülkeler, gerek

dünya siyasal arenasında Birleşmiş Milletler yoluyla güçlenen rollerinden,

gerekse kapsadıkları büyük nüfus miktarından dolayı, artık insanoğlunun temel

sorun alanlarından birini oluşturmaya başlamışlardır.



Türkiye'nin de içinde yer aldığı bu grup ülkelerin yazgıları, ileri

teknolojiye sahip ülkelerin tarihlerinden ve geleceklerinden ayrılamaz. Nasıl

ki, bu ülkelerin yapılarını tarihsel olarak, ileri teknoloji ülkeleri

belirlemişlerse, bu ülkeler de ileri teknoloji ülkelerinin geleceklerini aynı

oranda etkileyeceklerdir.



:::::::::::::::::::



2-) Merkez-Çevre Kuramına Dayalı Karşı-Emperyalist Devrim Modeli ve Türk

Devrimi



Ondokuzuncu yüzyılda özellikle Batı Avrupa'yı altüst eden sanayi devrimi

sonrası devrim kuramları, pek doğal olarak gerçeklik ve geçerliliklerini

günümüzde önemli ölçüde yitirdiler. Çünkü bir yandan ileri teknoloji ülkeleri,

kendilerini bu kuramlara göre ayarladılar. Öte yandan, geri teknoloji

ülkeleri de dünyanın siyasal sahnesinde önemli yerlerini aldılar.



Bu durumda Marcuse gibi düşünürler, Batı Dünyası için yeni kuramsal

çalışmalar yaparken, Fanon, Debray gibi eylemciler de, bir anlamda

--eylemlerinin felsefesi--ni oluşturmak için çaba harcıyorlardı.



Durum hiç kuşkusuz, yeni bir dünya düzeni ve yeni olgular çerçevesinde

özellikle --geri teknoloji ülkeleri--nin --köklü ve hızlı ilişki değişmesi--

(devrim) açısından yeniden ele alınmalarını gerektiriyordu.



--Geri teknoloji ülkelerin pek çok nedenle artık tek başlarına ele

alınamazlar. Özellikle, haberleşme ve ulaşımın son derece yoğunluk kazandığı

günümüz dünyasında, gerek üretimin özellikleri, gerekse pazar bulma sorunları

tüm ülkeleri tek bir sistemin çeşitli parçaları yapmıştır.



İşte --geri teknoloji ülkeleri--ni böyle bir sistemin bağımlı değişkenleri

olarak gören ve bu ülkelerdeki çözümü ancak karşı-emperyalist bir devrime

bağlayan yaklaşım, son yıllarda sözünü ettiğim değişmeleri dikkate alarak

ortaya çıkmıştır. Bu yaklaşımın dünya çözümlemesi --merkez-çevre--

(center-periphery) kuramı adı ile bilinir.



A) Merkez-Çevre Kuramının Determinist Niteliği



Tüm öteki devrim kuramları gibi, --merkez-çevre-- kuramı da determinist

niteliktedir. Yalnız bu kuramdaki determinizm, belli bir ekonomik düzeni veri

olarak aldıktan sonra işlemeye başlar. Bu ekonomik düzen de --kapitalist--

düzendir. Kuramın belkemiği şöyle oluşmaktadır:



Kapitalist dünyada ilişkiler, birbirine bağımlı bir biçimde gelişir. Bu

ilişki ağı içinde gelişmiş ülkeler ile gelişmemiş ülkeler arasındaki ilişki

artık bir sermaye ilişkisine dönüşmüştür. Gelişmiş ülkeler --merkez-- ya da

--metropol-- ülkelerini, gelişmemiş ülkeler ise --çevre-- ya da --uç-- ülkelerini

oluştururlar. Birtakım iddiaların tersine kapitalizm, devletin ekonomik

olayları serbest bırakması değil, tam tersine, ekonomik olaylara belli bir

biçimde müdahalesi sonunda ortaya çıkmıştır (Wallerstein, 1974:348).



İşte bu --merkez-- ya da --metropol-- ülkelerle --çevre-- ya da --uç-- ülkeler

arasındaki ilişki, temelde bir --sermaye-- ilişkisidir. Çünkü, tekelci

kapitalist aşamada, durgunluğa doğru olan eğilim sonucu, gelişmemiş ülkelere

doğru yapılan ihracat temel olarak bir sermaye ihracıdır. Bu ihracata dayalı

olan emperyalizm ise, --çevre-- ya da --uç-- ülkelerdeki sanayileri, kendi

ülkesindeki sanayilere rakip değil, destek olarak geliştirir. Bir başka

deyişle, çevre ülkelerinin ekonomileri, ancak merkez ülkelerinin ekonomilerine

destek oluşturmaları için, bu ülkelerce denetlenirler (Dobb, 1937:230-235).



Hiç kuşkusuz, kapitalizmin, emperyalizm yolu ile de olsa, bir ülkeye

girmesi, o ülkede, üretici güçleri geliştirici etkiler yapacaktır. Örneğin,

feodal kalıntıları simgeleyen toprak ağalığının çöküşünü hızlandıracaktır.

Montaj aşamasında bir sanayileşmeyi destekleyecektir.



Gelişmemişliğin Kapanı



Oysa, gelişmiş ülkelerle ilişkiye giren gelişmemiş ülkeler, bu ülkeler

tarafından sömürüldükleri için, bir türlü yukarıdaki bu aşamaları geçip,

gerçek bir sanayileşme düzeyine ulaşamıyorlardı. Çünkü, gelişmiş ülkeler,

büyük kar oranlarına bağlı olan bir sömürü ilişkisi ile bu ülkelerdeki artı

değeri kendi ülkelerine aktarıyorlardı (Baran, 1974).



Fakat, sömürü yalnız yüksek karlardan, yani gelen sermayeyi bile aşan

karlardan dolayı oluşmuyor. Ayrıca, geri teknolojiye sahip ülkeler daha büyük

ölçüde emek yoğun, yani işgücü oranı yüksek mal üretip sattığı halde, gelişmiş

ülkeler, daha çok sermaye yoğun (makine yoğun) mal üretip sattıklarından, iki

tür ülke arasındaki alışverişte, fiyatlar, daha çok sermaye yoğun (makine

yoğun) malların lehine oluştuklarından, sürekli olarak, fiyat düzeni yoluyla

azgelişmiş ülkelerden, gelişmiş ülkelere artı değer aktarılması oluyor

(Keyder, 1976:41-48).



--İleri teknolojiye sahip ülkeler-- ile --geri teknolojiye sahip ülkeler--

arasındaki sömürü ilişkisinin mekanizmaları bununla da bitmiyor. Dünya

ülkelerinde işçi ücretleri, birbirlerinden farklı oldukları için, aynı saat

çalışan işçilere ödenen ücret farklıdır. Malların değerleri ve fiyatları,

genelde dünya ekonomisinde eşitlendiğinden, düşük ücretle çalışan işçilerin

ülkelerindeki kapitalistler, üIkelerinde büyük sömürü oranlarından elde

ettikleri karları, yüksek ücretli işçilerin ülkelerindeki kapitalistlere

kaptırmaktadırlar (Emmanuel, 1972). Üstelik, çevre ülkelerinde imalat, biri

kapitalist, öteki kapitalizm öncesi; tarım da, biri makineleşmiş, öteki

makineleşmemiş tarım olarak iki ayrı kesimden oluştuğundan, bu süreç daha da

pekişen bir biçimde kendini göstermektedir (Emmanuel, 1976:63-64).



İşte merkez-çevre kuramının determinizmi bu noktada belirlenmektedir:

Bütün bu sömürü ilişkisi, kapitalist bir ortamda yer almaktadır. Daha doğru

bir deyişle, --kapitalizm, merkez ve uydu ülkeler arasındaki bu hiyerarşik

sömürü ilişkisidir.-- (Frank, 1967;Gülalp, 1979:30) . Böylece, sömürü ve

--merkez-çevre-- hiyerarşisi, kapitalist dünya içindeki gelişmemiş ya da

azgelişmiş ülkelerin yazgısı olmaktadır.



Bu nedenle, şimdiye kadar üretilmiş bulunan kalkınma modelleri, geri

teknolojiye sahip ülkeler tarafından kullanılabilir modeller olmak niteliğine

sahip değillerdir (Dos Santos, 1968:60). Bu yüzden geri teknolojiye sahip

ülkeler, içinde bulundukları sömürü ilişkisini kırabilmek ve ileri

teknolojiye sahip ülkelerle yarışabilmek için kendi aralarında işbirliğini

sıkılaştırmak ve geliştirmek zorundadırlar (Kongar, 1979-c) . Bu çözüm,

--merkez-çevre-- kuramının determinizminin getirdiği kaçınılmaz bir uluslararası

gereklilik olarak ortaya çıkmaktadır.



Bu gerçeğin altında, ister ticaret, isterse yardım ilişkisi adı altında

olsun, dünya kapitalist sistemine bağımlı olan gelişmemiş ülkelerin yalnız

ekonomilerinin değil, sınıfsal yapılarının da kalkınma için gerekli

niteliklerden uzaklaşması yatmaktadır (Arrighi ve Saul, 1968).



Siyasal Şövenizm



İşin ilginç yanı, genellikle emperyalizm kuramına dayalı olarak

geliştirilen --merkez-çevre-- çözümlemesi ve buna dayalı olan --karşı emperyalist

devrim-- tezi, ekonomik olduğu kadar, siyasal gerekliliklere de dayanmaktadır.

Lenin'in çalışmasıyla ekonomik temelleri açısından olgunluk düzeyine erişen

--emperyalizm kuramı-- bir süre sonra, yine siyasal yönleri açısından ele

alınmaya başlandığında görüldü ki, olayın altında salt kapitalizmin iç





dinamiğinden doğan gerekler değil, şöven bir milliyetçiliğin izleri de vardır

(Fieldhouse, 1968) . Emmanuel'in de dediği gibi, --Uluslararası antagonizmler

her zaman otomatik olarak sınıf mücadelesine indirgenemez. Bazen fabrikadaki

antagonizmlerden ulusal antagonizmlere geçmemiz gerekir. Bu düzeyde, bir

yandan, büyük uluslararası sermayeyle azgelişmiş halklar arasında; öte yandan

da beyaz yerlilerin ve onların devletlerinin bu halkları tam olarak

kolonileştirme tehdidinde bulundukları topyekün köleleştirme ve hatta fiziksel

imha arasında ortak bir ölçü yoktur.-- (Emmanuel, 1975:41).



B) Merkez-Çevre Kuramındaki Toplum Modeli



Günümüzdeki azgelişmiş toplum modellerinin temelinde iki farklı görüş yatar.

Birinci görüşe göre, bugünün azgelişmiş toplumları, yine bugünün gelişmiş

toplumlarının geçmişleriyle aynı yapıya sahiptirler. Bir başka deyişle,

bugünkü azgelişmiş toplumlar, yarınki gelişmiş toplumlardır. Gerekli zaman

geçtiğinde, onlar da gelişme çizgisinde, ileri teknoloji ülkelerinin

yapılarına kavuşacaklardır. Genellikle Batılılaşma ve modernleşme kuramlarının

temelini oluşturan bu görüş artık çok önemli eleştirilere konu olmaktadır.



İkinci görüşe göre, azgelişmişlik ne geleneksel, ne de özgün bir olgudur.

Azgelişmiş ülkelerin bugünkü durumlarının ise gelişmiş ülkelerin dünkü

durumlarıyla uzak yakın hiçbir ilişkisi yoktur. --Bugünün gelişmiş ülkeleri

bir zamanlar gelişmemiş olsalar da hiçbir zaman azgelişmiş olmamışlardır.--

(Frank, 1975:104). Çünkü, bugünkü azgelişmiş ülkeler, çok gelişmiş ülkelerle

etkileşim içinde bu noktaya gelmişlerdir. Bir başka deyişle, bugünkü

azgelişmiş ülkeler, merkez ülkelerinin ürünüdürler. Çevre ülkelerini, yani

azgelişmiş ülkeleri bu duruma getiren olay, bunların merkez ülkeleriyle olan

ilişkileridir. --Bu ilişkiler kapitalist sistemin, dünya çapındaki yapı ve

gelişmesinin zorunlu bir parçasıdır.-- (Frank, 1975:105).



Görüldüğü gibi, birinci görüş, daha çok iç dinamiğe, ikinci görüş ise daha

çok dış dinamiğe önem vermektedir.



Günümüzdeki azgelişmiş ülkelerin, yine, günümüzdeki gelişmiş ülkelerin

geçmişlerine benzemediği çok açıktır. Teknolojik bakımdan, bugünkü sanayi

ülkelerinden yüz yıl önceki aşamayı yaşayan azgelişmiş ülkeler belki vardır

ama, o toplumlarda, yüz yıl önce dünyada bulunmayan televizyon, elektronik

beyin ve uçak gibi araç ve gereçler de vardır. Bunlar, bir yandan günümüzdeki

azgelişmiş ülkelerin toplumsal yapılarını, iç dinamik açısından etkilerken,

öte yandan, dış dinamik bakımından da, onları dış dünyaya çok daha bağımlı

duruma getirmektedir.



Dış Yapının Yansıması Olarak İç Yapı



Merkez-çevre kuramı, azgelişmiş ülkelerin toplumsal yapılarını tümüyle,

merkezedeki metropol ülkelerin uzantısı olarak görür. Bu anlayışa göre, bir

azgelişmiş ülkedeki yapıyı, --çağdaşlaşmış-kapitalistleşmiş-- ve

--geleneksel-feodal-- olarak ikili bir sistem içinde düşünmek yanlıştır. Çünkü

bu ikili sistem, tümüyle, dünya, emperyalizminin, bir ülkeyi sömürmek için

yaptığı etkilerin uzantısıdır. Bir başka deyişle, --ikisi sistem--, --tek bir

varlığın, emperyalizmin-- uzantısıdır. Bu nedenle de, ülkenin --geri kalmış--

bölümünü, --çağdaş-- bölümüne yaklaştırmaya çalışmak, hem çok kolay değildir,

hem de emperyalizmle bütünleşmeyi güçlendirmekten başka bir işe yaramaz.



Merkez-çevre kuramının, bir ülkenin iç dinamiğini de, dış ilişkilerinin

belirlediğine ilişkin görüşü şu satırlarda iyice belirginleşir:



--Metropol-uydu ilişkileri sadece emperyalizm ya da uluslararası düzeye

indirgenemez: Bu ilişkiler Latin Amerika'daki sömürgelerin ekonomik, siyasal

ve toplumsal yaşamına da girer ve bu yapıyı kurar. Sömürgeci ve ulusal

sermaye ve bunların ihracat sektörü, nasıl İberik (ve sonraları başka) dünya

metropollerinin uydusu haline gelmişlerse, uluslararası düzeydeki bu uydular

da iç yörelerin üretken sektörlerine ve halkına göre bir iç sömürge ve gider

ek de ulusal bir metropol olurlar. Bundan başka, ulusal metropolün -ve bunun

aracılığıyla dünya metropolünün- uydularının yer aldığı taşra merkezlerine

dönüşürler. Böylece, bir metropoller ve uydular kümeleşmeleri zinciri,

sistemin Avrupa ya da A.B.D.'deki metropol merkezlerinden Latin Amerika'daki

en ücra köşeye kadar bütün parçaları birbirine bağlar.-- (Frank, 1975:107).



C) Merkez-Çevre Kuramı ve Karşı-Emperyalist Devrim Modelinin Özellikleri



Bütün açıklamalardan sonra, çevre ülkelerinin yazgıları birtakım ilkelerle

belirlenmektedir. Birinci ilke, her çevre ülkesinin, ancak, merkez

ülkelerinin izin verdiği oranda ve biçimde sanayileşebileceğidir.



İkinci ilke, her çevre ülkesinin ancak, merkez ülkelerle ilişkilerinin en

zayıf olduğu sıralarda, klasik kapitalist kalkınmasını sağlayabileceğidir.

Çağdaş dönemlerde, önemli krizler, Birinci Dünya Savaşı'nda, 1930 yıllarında

ve İkinci Dünya Savaşı'nda yaşanmıştır. İşte bu krizler sırasında çevre

ülkeleri en hızlı kalkınma dönemlerine girmişlerdir. Çünkü, dünya

kapitalizminin bunalımından dolayı, bu ülkeler ekonomik açıdan en bağımsız

devrelerini yaşamışlardır.



Bu durumda, üçüncü bir ilke, dünya kapitalizmine en yoğun biçimde bağlı

olmuş bulunan ülkelerin, bugün en yoksul nitelik taşımalarıdır.



Böylece, tüm çevre ülkelerindeki çiftlikler ve öteki ekonomik gelişmeler,

ulusal ve uluslararası ticari girişimler olarak doğarlar. Bunların

verimlerinin azalması ise ekonomik hareketlilikleri azalan bölgelerde

bulunmalarından doğmaktadır (Frank, 1975:111-116).



Yarı Çevre Kavramı



Kapitalist dünyanın merkez-çevre ilişkisi, --yarı çevre-- ülke kavramı ve

işlevi ile daha da pekişir. Bu tür ülkeler, merkez ülkelerinin, çevre

ülkelerine --dolaylı-- yapacakları ihracatı düzenlemek için kullandıkları yarı

sanayileşmiş ülkelerdir. Wallerstein bu yarı çevre ülkelerine ekonomik

olmaktan çok siyasal bir işlev verir. Bu işlev, mevcut kapitalist dünya

sisteminin sömürüsünün istikrarını sürdürmektir: --Yarı-çevresiz dünya

ekonomisi kutuplaşmış bir dünya sistemi anlamına geleceğinden, siyasi olarak

çok daha az kararlı olacaktır.--(Wallerstein, 1978-217).



İşte dünya kapitalist sisteminin sömürü düzeni böylece, merkez ülkeleri,

yarı-çevre ülkeleri, en dışta da çevre ülkeleri olmak üzere hiyerarşik bir

biçimde örgütlenmiştir.



Böylece belirlenen bir hiyerarşik sömürü düzeni içinde, benim --geri

teknolojiye sahip ülkeler-- dediğim, ya da merkez-çevre kuramı içinde, --çevre

ülkeleri-- denen azgelişmiş ülkeler için tek kurtuluş yolu kalmaktadır:

Ekonomik olarak, olabildiğince dışa kapanmak, bunu yapabilmek için de dünya

kapitalist sisteminden olabildiğince soyutlanmak, yani karşı-emperyalist bir

devrim gerçekleştirmek.



Bu sonuç, daha önce de belirtildiği gibi, --merkez-çevre-- kuramı açısından

zorunlu bir aşama gibi gözükmektedir. Çünkü, 1930 bunalımı ve İkinci Dünya

Savaşı sırasında gelişmiş olan çevre ülkelerindeki ulusal burjuvazi, gelişmeyi

sürdürmek için ancak dışa bağımlılığı arttırmak zorundadır. Bu sistem, çok

uluslu şirketler, patent anlaşmaları ve benzeri --yeni sömürgeci-- yöntemlerle

kurulmuştur.



Ulusal Burjuvazi Kavramı



--Merkez-çevre-- kuramı, --ulusal burjuvazi-- kavramını tümüyle yadsımaktadır.

Çünkü, hiçbir ulusal sermaye, bir azgelişmiş ülkede, iç kitleleri sömürerek,

dış sermayeye karşı rekabetini sürdüremez. Bu nedenle, siyasal olarak ne

denli bağımsız bir --ulusal devlet-- kurulmuş olursa olsun, ya da ne ölçüde

--devlet kapitalizmi-- uygulanmış bulunursa bulunsun, sonuç değişmeyecek,

azgelişmiş ülke, merkez ülkeleri sisteminin uydusu olacaktır.



--Fakat, yeni sömürge yapısı, (eski klasik) sömürge yapısından farklı olarak

dinamik bir süreç içerir. Bu süreç, özgül olarak sınırlı da olsa bir

sanayileşme ve sınıf yapısının (feodaliteden) farklılaşması sürecidir. Toplum

içinde sınıflar arasındaki çelişki, geniş yığınları emperyalizm ve toplumdaki

gerici güçlerle karşı karşıya getiren, gelişme ile durağanlık arasındaki

çelişkinin yerini almaya başlar (Petras, 1975:306-307) . (Eski) Sömürge

yapısındaki dağınık sınıf bileşiminden farklı olarak yeni sömürge yapısındaki

kapitalist birikim süreci, ötekilerin arasından iki sınıfı ayrıştırır; sanayi

sermayesi ile ücretli emek. Bu iki sınıf arasındaki çelişki, toplumdaki

belirleyici çelişki halini alır. --Sosyalist ideoloji--nin egemen ve sosyalist

alternatiiin geçerli ve gerçekçi hale gelmesi ise, ancak işçi sınıfı

yığınların önderliğini üstlenebileceai ölçüde gerçekleşir.(Gülalp, 1979:86).



Görüldüğü gibi Gülalp, merkez-evre kuramına bağlı karşı-emperyalist devrimi

sosyalist bir devrimle özdeşleştiriyor.



Yeni Sol Yaklaşım



Gülalp'ın bu yorumuna karşın, merkez-çevre kuramına bağlı devrim modeli,

genellikle --yeni sol-- denilen, sömürgelerde, Latin Amerika'da ve Batı

Avrupa'da bir süre etkili olan bir başka düşünce ve (daha önemlisi) eylem

akımıyla koşutluklar gösterdi. Kanımca, merkez-çevre kuramı ve

karşı-emperyalist devrim modelinin asıl önemi (bizim incelediğimiz, Atatürk

ve devrim toplumbilimi açısından) buradan kaynaklanmaktadır.



Durum aslında oldukça ilginçtir. Bir yanda Frantz Fanon, Che Guevera, Regis

Debray (aralarında önemsiz zaman farkları bulunmasına karşın) Afrika ve Latin

Amerika'da devrim eylemi ve kuramını işçi sınıfının dışında ve şiddete dayalı

olarak geliştirirken, öte yandan Marcuse, Batı Avrupa'da işçi sınıfının nasıl

burjuvazinin tutsağı olduğunu belirtiyordu. Böylece, mevcut durumun eleştirisi

ve devrim uygulaması açısından oldukça tutarlı bir bütün oluşuyordu. Bütünün

eksik kalan yanı, bunları evrensel bir kuram içinde yorumlamaktı. İşte

merkez-çevre kuramı bunu gerçekleştirdi. Böylece, yeni sol ile yeni Marxçılık

karşı-emperyalizm içinde birleşiyordu.



Tarihsel diyalektik bir kez daha hükmünü gerekleştirmişti: Kapitalizm ile

Marxizmin etkileşiminden doğan yeni kapitalizm ve yeni emperyalizm de

karşıtını doğurmuştu.



Böylece, --kurtuluş savaşları yolu ile devrim-- genel anlamda da bir evrensel

kurama oturmuş bulunuyordu. Marx'ın Hindistan ve İrlanda sorunlarını ele

alışından (Marx and Engels; 1974) bu yana, aynı konuda, sınıfsal devrim

kuramına yapılan ilk ciddi katkı (Türkiye'de oluşturulmasından 30-40 yıl

kadar sonra) yeniden dünyanın dikkatini çekti. Siyasal anlamda dünyanın

gündemindeki önemli kalemlerden birini oluştururken, özellikle ekonomik ve

siyasal kuram açısından da tartışma konusu oldu.



D) Merkez-Çevre Kuramının ve Karşı-Emperyalist Devrim Modelinin Eleştirisi



Merkez-çevre kuramı konusunda, eleştirisi de dahil olmak üzere, gerek Türk

bilim adamlarının çalışmaları, gerekse Türkçedeki yapıtlar gerçekten, evrensel

kurama katkı değerindedir. Keyder (Birinci basım, 1976, ikinci basım, 1979)

(Keyder'in kitabının iki baskısı arasında önemli farklar olduğundan her iki

baskıyı da belirttim. E.K.) ve Gülalp (1979) hemen akla gelenlerden. Aksoy'un

derlemesi ise, bir yandan aktardığı yazılardan, öte yandan da kendi özgün

yorumlarından dolayı son derece önemli ve aydınlatıcı (1975) .



Bu durumun en önemli nedenlerinden biri, Türkiye'de toplumsal bilimlerin ve

(bu arada doğal olarak) siyasal bilimlerin gelişmesi ve bilim adamlarının

yüksek düzeyidir. İkinci bir neden, Türkiye'nin de --geri teknoloji ülkelerin

kuşağında yer alması olarak düşünülebilir. Hiç kuşkusuz, bir ülkenin bilim

adamlarının en yüksek önceliği, kendi toplumlarının sorunları olacaktır.

Üçüncü nedeni, emperyalizme karşı ilk sıcak savaşı vermiş bir ülke

olmamızda aramamız gerekir. Bu nedene eklenecek bir başka öge ise, Atatürk'ün

gerçekleştirdiği bu savaşın evrensel kuramını da üretmek çabasının yine ilk

kez Türkiye'nin düşün ve bilim adamlarına ait olması onurudur. Kadro hareketi

(biraz ilerde ayrıntılı bir biçimde üzerinde duracağımız gibi) bu

--kuramlaştırma-- olayının dünyadaki ilk girişimidir.



Merkez-çevre kuramı genellikle, yeni sol'un devrim yöntemi dışında ele

alınır. Bu nedenle de yeni sol'un konu olduğu eleştirilerin çoğu bu kurama

yöneltilmez.



Siyasal devrim yöntemi ve bu yönteme ilişkin tezler dışarda bırakılınca,

eleştiriler genellikle ekonomik modele yönelmektedir.



Ekonomik modele yöneltilen eleştiriler, genellikle konumuz dışında

kaldığından ve yukarıda belirttiğim kitaplarda mükemmel bir biçimde

açıklandığından dolayı, burada, bunların üzerinde fazla durmayacağız.



Dış Dinamiğe Verilen Önem



Her şeyden önce belirtilmesi gereken nokta, --merkez-çevre-- kuramının ve bu

kurama koşut bir biçimde gelişmiş olan --kurtuluş savaşı yoluyla sosyalist

devrim-- modelinin, dış dinamiğe çok ağırlık vermesidir. Dış dinamiğe verilen

bu ağırlık o düzeye gelmiştir ki, iç dinamik ögelerinin tümünün dış dünya

tarafından belirlendiği gibi, toplumların kendi özgün niteliklerini bütünüyle

yadsıyan bir tutum bile ortaya çıkmıştır: --Azgelişmiş toplumun içsel yapısı,

bu dışsal ilişkiler sorununa kaçınılmaz oIarak bağlıdır. Azgelişmişlik basitçe

bu tür ilişkilerin varlığı demek değildir; bu tür ilişkilerin bir ürünüdür.--

(Gülalp, 1979:49).



Bu görüşe göre, emperyalizm ile feodalite, --çevre-- ülkesinin sanayileşmesini

engellemek için ittifak durumundadır. Oysa, her ne olursa olsun, pazar

ekonomisine geçişin, er ya da geç feodaliteyi tasfiye edeceği açıktır. Bu

nedenle, sözü edilen ittifak, ancak --geçici-- olarak düşünülebilir. Özellikle

--yarı çevre-- ülkeleri bakımından, feodalitenin --montaj-- aşamasında bile olsa,

sanayileşmeden etkilenmemesi ve tüm ağırlığı ile siyasal belirleyiciliğini

sürdürmesi düşünülemez. Hele hele, aynı emperyalizmin, bir yandan işbirlikçisi

sermaye ile, öte yandan da onun en büyük rakibi olan feodalite ile aynı

ittifak içinde yer alması, tarım-sanayi arasındaki artı değer çekişmesinin ön

planda olduğu bir --çevre-- ülkesi ekonomisi çerçevesinde, beş-on yıllık çok

kısa zarnan süreleri dışında hiç düşünülemez. Bu açıdan Baran'ın (1974) ve

Dobb'un (1937) tezleri, dış dinamik bakımdan doğru olmakla birlikte, iç

dinamik bakımdan ancak --özel-- ve --geçici-- durumları açıklayıcıdırlar.



İkili Yapı



Merkez-çevre kuramında, emperyalizmin hem kapitalist, hem de feodal kesim

ile bütünleşme içinde olduğu savı, temelde onun kurucularından olan Frank'ın,

kapitalizmi ve feodalizmi bir üretim biçimi değil, bir sömürü ilişkisi olarak

tanımlamasından doğmaktadır. Oysa salt sömürü, her zaman vardır ve tek başına

ne bir üretim biçiminin ne de bir dış ilişkinin ayırt edici niteliği olabilir.

Nitekim Laclau da aynı noktaya takılmış ve Frank'ı, tüm kuramındaki

tanımlamalarda belirsiz olmakla eleştirmiştir (Laclau, 1975).



İkili toplum ya da bir toplumdaki ikili yapı konusunda ise, özellikle

Osmanlı geleneğini yaşamış olan Türk bilim adamlarının son derece dikkatli

olması gerekir.



Hiç kuşkusuz, toplumları kesin ve net çizgilerle, --geleneksel-çağdaş--,

--feodal-kapitalist-- biçiminde ayırmak son derece zordur. Her toplumdaki egemen

üretim biçiminin yanında geçmişin kalıntıları ve geleceğin filizleri olarak,

üç üretim biçimine ilişkin ögeler birlikte görülür. Ayrıca, geleneksel

değerlerle, çağdaş değerler de aynı anda aynı toplumlarda egemenliklerini

sürdürür. Çünkü, toplumsal değişme, bir toplumun bütün kesim, sınıf ve

kurumlarında, altyapısında ve üstyapısında eşit hızla oluşmaz

(Kongar, 1979-a: 345-347). Bu nedenle de herhangi bir zaman kesitinde tüm bir

toplumda tek bir üretim biçiminin, ya da tek bir özelliğin (geleneksellik

gibi) saf olarak egemen bulunduğunu söylemek büyük bir yanlıştır.



İşte bütün bu nedenlerle, toplumları --ideal tipler--e göre sınıflamak ne

denli zorlama ise, bir toplumu, bu --ideal tipler--e göre ikiye bölmek de o

denli, hatta ondan da sakıncalıdır. Bu açıdan, --merkez-çevre-- kuramının

önemli bir gerçeği dile getirdiğini kabul etmeliyiz. Bir toplumun iki kesimi,

iki ayrı nitelik ya da özellik çevresinde örgütlenmiş bile olsa (kır-kent,

geleneksel-çağdaş, feodal-kapitalist) herhangi bir toplumun belli bir

bütünlük içinde olduğu kesindir. Bu bütünlüğü sağlayan olay, etkileşimdir.

Ne denli farklı örgütlenmeler içinde bulunursa bulunsun, aynı toplumun tüm

kesimleri, aralarındaki etkileşim sürdüğü sürece (ki sürmemesi olanaksızdır)

belli bir bütünlüğe (diyalektik biçimde de olsa) sahiptirler. Bu açıdan,

--merkez-çevre-- kuramının, bir toplumun, hem göreli olarak çağdaş, hem de

göreli olarak geri ya da geleneksel kesimini, aynı olgunun, emperyalizmin

uzantısı olarak ele alması, kuramsal açıdan çok da yanlış sayılmayabilir.



Yalnız burada iki sorun vardır: Sorunlardan biri, biraz yukarıda değindiğim,

feodal yapı ile göreli olarak kapitalistleşmiş yapının uzun dönemde ittifak

içinde bulunmalarının olanaksızlığı sorunudur.



Bir toplumu, belli ideal tiplere göre ikiye bölmek ne denli sakıncalıysa,

tüm toplumu, tek bir öge çevresinde bütünleşmiş saymak da o denli yanlış

olabilir. Hele toplumun çeşitli kesimleri, birbirlerine rakip toplumsal,

ekonomik ve siyasal konumdaysalar, böyle bir --ittifak benzeri bütünleşme-- hiç

söz konusu olamaz. Yukarıda açıklamaya çalıştığım, zıt ve rakip ögelerin bile

bütünleşmesi ancak --diyalektik bir bütünlük-- çerçevesinde olanaklıdır.



Anadolu'da İkili Yapı



ikinci sorun çok daha önemli ve Türkiye'ye özgü bir sorundur. Bu sorun,

Selçuklulardan beri süregelen, Osmanlı döneminde doruk noktasına ulaşan ve

Türkiye Cumhuriyeti'nde de varlığını kalıntılar biçiminde duyuran, gerçek bir

--ikili yapı--nın var oluşudur. Üstelik de bu --ikili yapı-- başlangıcında,

emperyalizmle uzaktan yakından hiçbir ilişkisi olmayan, (ya da ilişkisi, kaba

ve özel bir emperyalizmin, sömürülen değil, sömüren ucunda olmaktan doğan)

bir nitelik taşır.



Bilindiği gibi, gerek Selçuklularda, gerek Osmanlılarda, devlet yapısı

İslam inancı ve İran geleneğinden de etkilenerek, kendine özgü birtakım

nitelikler taşır (Berkes, 1973:23-25).



Felsefi ve geleneksel temelleri ne olursa olsun, özellikle Osmanlı devlet

yapısı ve kültürü tümüyle --ikilin bir nitelik taşımaktadır. Hiç kuşkusuz, bu

durum, önce devlet yapısında ortaya çıkmış, kültüre yansıması ise bir süre

sonra olmuştur. İlmiyye ve seyfiyyeden oluşan yönetici sınıf ile halk arasında

hem siyasal ve yasal haklar, hem de ekonomik haklar ve görevler bakımından

önemli farklar vardı (Akdağ, 1974:119).



Aslında dikkatle bakıldığı zaman, --ikili yapı--yı Osmanlı devlet geleneğinin

pek çok alanında görmek olanaklıdır. Hukuk alanı, bu --ikilik--in en güzel

örneklerinden biridir. Kur'an'a dayalı ve İmparatorluğun dinsel niteliğini

belirleyen ve yansıtan --şeriat-- ile, devlet yönetimi gereklerinin doğurduğu

--Örfi-- hukuk hemen hemen tümüyle --ikili-- bir hukuk sistemini yansıtır (Mumcu,

1963:28-54).



Bir yanda --devşirme-- sistemine dayalı yeniçeriler, öte yanda yerel

kişilerden oluşan sipahiler, bir başka ikiliğin simgesiydiler. Bir yanda

İmparatorluğun --merkez--i, öte yanda --çevre--si yer atmıştı sanki (Mardin,

1973:174).



Ayrıca bir başka nokta, yönetim savaşı içinde olan --devşirme-- vezirler ile

--asilzade-- vezirler arasında saray entrikaları biçiminde gelişen, fakat tüm

toplumsal yapıyı etkileyen --ikilik--ti.



Saray kültürü ile halk kültürü arasında ortaya çıkan --ikilik-- ise çok

ünlüdür ve buraya dek sayılan tüm siyasal, toplumsal ve ekonomik

--ikilik--lerin bir yansıması olduğu için çok da köklü ve belirgindir.



Mardin bu konuda şöyle diyor:



--Gazi sisteminin ortadan kalkmasının ve bürokratlaşmasının sonucunda iki

tip yaşantı billurlaştı. Biri Sultan'ın ve Saray'ın etrafında toplananların

hayatı, diğeri de --çevre--nin hayatı. Burada --çevre-- kelimesi aşiret

kalıntılarını, köylüleri ve hatta İstanbul'daki alt sınıfları bile

kapsayabilecek bir genişlikte kullanılmıştır. Bu ikili grubun en bellibaşlı

özelliği, birinin vergi toplayıcılarından, diğerinin de vergi ödeyicilerinden

meydana gelmesidir. Bu temel iktisadi fark nedeniyle metropolle çevrenin

kültürü birbirinden ayrı olarak belirginleşti. Bir yanda Saray'ın ve yönetici

seçkinlerin kültürü, öte yanda --çevre--nin, yani kitlenin kültürü.--

(Mardin, 1971:434).



Osmanlı İmparatorluğu bakımından, --merkez-çevre-- kuramcılarının öne sürdüğü

--emperyalizme bağlı ikili yapı-- işte zaten var olan böyle bir ikili yapının

üzerine yerleşti.



Merkezi bürokrasinin egemenliği arttıkça, ve bu grup, Batı modelini

benimsedikçe, emperyalizmin yol açtığı ikili yapı ile Osmanlı'nın geleneksel

ikili yapısı tam anlamıyla bir çakışma gösterdi. --İmparatorluğu kurtarma

görevi--ni yüklenmiş oldukları duygusuyla işbaşında bulunan merkezi bürokrasi,

bu tarihsel görevini, Batılılaşma yoluyla gerçekleştirmeye çalışıyordu.



Bu ögelerin, yani Batılılaşma çabalarının, aslında --İmparatorluğu kurtarma--

girişimleri olduğu düşünülürse, --merkez-çevre-- kuramının günümüzdeki yorumu

ile, bu çabaların aslında --kurtulmaya-- değil, --batmaya-- yol açtığı (ki, hiç

kuşkusuz bu nesnel tarihsel gerçeğe de uyan bir yorumdur) öne sürülebilir.



Burada üzerinde duracağımız konu, --merkez-çevre-- kuramının eleştirisi

olduğundan, Osmanlı İmparatorluğu'nun ve Türkiye Cumhuriyeti'nin bu kuram

açısından incelenmesini daha ilerideki bölüme bırakarak, şimdilik,

--ikili-- yapının salt emperyalizme bağlı bir olgu niteliği taşıdığı savının en

azından Osmanlı-Türk toplumsal yapısı bakımından çok doğru olmadığını

belirtmekle yetineceğim. Osmanlının --ikili yapısı-- İmparatorluk, emperyalizmin

pençesine düşmeden çok önce vardı. Olsa olsa, bu --ikili yapı-- emperyalizm

olgusu ile birlikte yeni bir nitelik kazandı.



Ulusalcılık



Merkez-çevre kuramına yöneltilen temel eleştirilerden biri de, bu kuramın,

ulusalcılık uğruna, uluslararası işçi dayanışması tezini ve eylemini, yani

klasik Marxsizmi yadsıdığı biçimde, Marxçılar tarafından yapılmaktadır.

Özellikle Emmanuel'in tezlerinde (eşitsiz mübadele) ortaya çıkan, --yüksek

ücretli işgücüne sahip ülkenin, düşük ücretli işgücüne sahip ülkeyi

sömürmesi-- düşüncesine Ortodoks Marxçılar şiddetle karşı çıkmakta ve sorunun

bir --mübadele-- ve --gelir bölüşümü-- sorunu değil, bir üretim biçimi sorunu

olduğunu söylemektedirler (Florian, 1975).



Oysa, bu eleştiriler, en azından Marxçılık açısından çok da geçerli

sayılmayabilir. Çünkü, gerek Marx, gerekse Lenin, kapitalist ülkelerdeki

devrimin, kimi zaman sömürgelerdeki bağımsızlık eylemlerinden geçtiğini

belirtmişlerdi.



İşin ilginç yanı, sosyalizmin, emperyalizme karşı verilecek bir ulusal

bağımsızlık savaşı ile kurulacağına ilişkin, yeni sol adına ortaya atılan

siyasal kuramlar ve eylemler, merkez-çevre kuramının eleştirilerinin de

dışında bırakılmışlardır. Oysa, bu kuramlar, hem uygulama açısından çok

zengin ve anlamlı, hem de kuramsal açıdan eleştiriye çok açıktırlar.



Örneğin, Afrika'da işçi sınıfının devrimdeki öncü rolünü yadsıyan ve ancak

köylülerle, lumpenproleterlerin devrim yapacağına ya da ulusal bağımsızlık

sonrası işçilerin ve partinin işe yaramayacağına ilişkin savlar, Afrika'daki

siyasal eylemlerin incelenmesiyle çürütülmüş durumdadır

(Woddis, 1975:163-186).



E) Merkez-Çevre Kuramına Dayalı Karşı-Emperyalist Devrim Modeli ve Türk

Devrimi



Merkez-çevre kuramı açısından Türk Devrimi'ni değerlendirirken, birkaç

noktayı anımsamak gerekmektedir:



Birinci olarak dikkate alınması gereken nokta, merkez-çevre kuramının

günümüzde eski Batı sömürgelerindeki ayaklanmalar ve devrimlere kuramsal

temel yapılmış olmasıdır. Bir başka deyişle, niteliği sosyalist olsun ya da

olmasın, hemen hemen, eski sömürgelerdeki her bağımsızlık eylemi

--merkez-çevre-- kuramının çerçevesine oturtulmaktadır. Çünkü, merkez-çevre

kuramının temelini, yeni emperyalizm modeli oluşturmaktadır.



İkinci olarak dikkate alınması gereken nokta, --merkez-çevre-- kuramına

dayalı devrimin --sosyalist-- olma niteliğinin, ancak --dünya kapitalist

sisteminin dışında kalmak-- anlamında bir --sosyalizm-- olduğudur. Aslında bu

devrimlerin çoğunun, kapitalist üretim aşamasının olgunlaşması sonunda ortaya

çıkan --sosyalizm-- ile uzak, yakın bir ilişkisi yoktur. Kanımca bu tür

--sosyalizm--ler için en iyi ve doğru terimi Türkçede Doğan Avcıoğlu

kullanmıştır: --Kapitalist olmayan kalkınma yolu.-- (Avcıoğlu, 1971:35).



Üçüncü bir nokta da, merkez-çevre kuramının uygulamada, emperyalizme karşı

savaşımdan, kuramda ise sınıfsal devrim modelinden esinlenmiş olmasıdır. Bu

nedenle, emperyalizm ile yeniemperyalizm ve Marxçılık ile yeni Marxçılık,

sürekli bir biçimde --merkez-çevre-- kuramıyla birlikte akla gelirler.



Türk Devriminin Karşı-Emperyalist Niteliği



Bu kısa anımsatmalardan sonra, Türk Devrimi ile merkez-çevre kuramı

ilişkilerine bakıldığında, son derece ilginç bir durumla karşılaşıyoruz: Türk

Devrimi, dünya üzerinde hem uygulama, hem de kuram açısından --merkez-çevre

kuramına dayalı devrim modeli--nin öncüsüdür. Uygulama açısından bu öncülük

Mustafa Kemal Atatürk'ün eyleminde belirgindir. Fakat yazık ki, Türkçenin

evrensel bir dil olmayışı, 1930'larda kuramsal olarak yapılan çalışmaların

dünya literatüründe yer almasını ve bu konudaki kuramsal üretim onurunun

evrensel olarak Kadro'culara verilmesini engellemiştir.



Her şeyden önce, Türk Kurtuluş Savaşı'nın tüm Batı dünyasına karşı verilmiş

bir karşı-emperyalist savaş olduğunu vurgulamalıyız (Örneğin, Sovyet

araştırıcısı Şnurov, --Kemalist devrim adı ile tanınan devrim, İngiliz-Fransız

emperyalizmine karşı yapılmıştır-- diyor (Şnurov, Rozaliyev, 1970:18).).

Her ne kadar, Mustafa Kemal Paşa ve arkadaşlarının Batı uygarlığına olan

inançlarından dolayı, bu savaşı, basit bir Türk-Yunan savaşı gibi gören

yorumlar varsa da, bunların gerçeğe uymadığı açıktır. En azından,

Yunanlıların, İngilizler tarafından desteklendiği belgelerle sabittir.



Örneğin, Türk Kurtuluş Savaşı üzerine çalışan değerli tarihçi Jeaschke,

Atatürk'ün kurduğu Türk Tarih Kurumu tarafından yayımlanan kitabında --Ermeni

ve Yunan Amaçları. İngilizler Onları Ne Dereceye Kadar Desteklemişlerdir?--

sorusuna yine İngiliz belgelerine dayanarak şu yanıtları getiriyor:



--Başkan Woodrow Wilson'un 18 Aralık 1916 tarihli sulh notasına Müttefikler;

başlıca harp hedeflerinden birinin, --Türklerin kanlı zulümleri altında tutulan

milletlerin kurtarılması-- olduğunu 10 Ocak 1917 tarihinde cevaben

bildirmişlerdi (Cd. 8439: British Foreign State Papers CXI 603 vd.). Gerçi

Lloyd George 5 Ocak 1918'de, --Türkiye'yi payitahtından veya Küçük Asya ve

Trakya'daki Türk ırkının hakim bulunduğu zengin ve şöhretli topraklarından

mahrum kılmak-- niyetinde olmadıklarını söylemişse de Lord Curzon bu beyanatın

--Türkleri harpten geri çekmek için yapıldığını--, ancak harbin devam etmekte

olması dolayısıyla bunun hükmü kalmadığını beyan etmişti (US V 693; Br. IV No.

646: 4.1.1920) tarihli Memorandum). Lord Robert Cecil, 5 Kasım 1918 tarihinde

Amerikan basını için verilen bir yemekte şunları söylemişti:



--Boyun eğen milletler üzerindeki Türk kontrolü mutlak ve kesin bir sonuca

ulaşmalıdır.-- (Alkışlar) (6.11.1918 tarihli Londra basını) .



Buna uygun olarak Bolfour'un 9 Kasım tarihiyle Amiral Calthorpe'a gönderdiği

talimatın izahnamesinde Britanya hükümetinin gayesinin --Milyonlarca zavallı

insanın gelecekteki mutluluğu--nu barış sözleşmesinde garanti etmek olduğunu

bildiriyordu (Br. IV No.471 n. 3; BelIeten XXX 118). (Jaeschke, 1971:36).



Görüldüğü gibi, yukarıdaki satırlar, çok açık bir biçimde, Anadolu

üzerindeki emperyalist oyunları sergilemektedir. Ayrıca, Sevr Antlaşması'nın

Anadolu'yu bölüştürme biçimi ve ülkenin İngiliz, Fransız, İtalyan ve Yunan

askerlerince fiilen işgal edilmesi de, Kurtuluş Savaşı'nın bir Türk-Yunan

Savaşı'nın çok ötesinde; dünyanın ilk karşı-emperyalist savaşı olduğunun açık

kanıtlarıdır.



Bütün bu kanıtlara karşın, yine de Bağımsızlık Savaşı'mızın, bir Türk-Yunan

Savaşı olduğu savı öne sürülmektedir. Örneğin, Kemal Tahir Yol Ayrımı adlı

kitabında Doktor Münir'in ağzından bu tezi şöyle belirtir: --Çünkü,

Anadolu-Yunan Savaşı belletilmek istendiği gibi, bin yıllık tarihimizden ayrı

bir Milli Kurtuluş Savaşı değildir. Bin yıldır süren Doğu-Batı boğuşmasının

yüzlerce savaşlarından biri, hem de küçüklerinden biridir.-- (Tahir, 1971:437).



Türk yazını tümüyle düşünüldüğünde, Kemal Tahir, bu görüşü bakımından

azınlıkta kalmaktadır. Örneğin, --Türk Romanında Kurtuluş Savaşı-- adlı bir

incelemesi de olan değerli araştırıcı Mehmet H. Doğan da Kurtuluş Savaşı'nı,

--Çağdaş anlamda emperyalizme karşı verilen ulusal kurtuluş savaşlarının ilki--

sayar (Doğan, 1976:7).



Aynı konuda Yunanlıların nasıl davrandıkları hakkında Halide Edip bir köylü

kadının söylediği son derece ilginç olan şu sözleri aktarıyor: --Nasıl

Yunanlılara yalvardım bilsen. Biraz yaşayanların başında bir dam bırakın,

dedim. Köylülere bizi Avrope yolladı, dediler. Bana bak kızım, o Avrope

denilen adama söyleyin, biz ona fenalık etmedik, biz zavallı köylüleri rahat

bıraksın--. Bu satırlardan sonra, Halide Edip kendi gözlemini aktarıyor:

--Tuhafı şu ki Yunanlılar, Sakarya bölgesinde en ilkel köylüye kadar, bu işin

arkasında İngilizlerin olduğunu anlatmışlardı.-- (Değerli araştırıcı Konur

Ertop, Halide Edib'in genel tutumunu haklı olarak çelişkili görmektedir:

--Ancak Halide Edib'in --Hükümetler düşmanımız, uluslar dostumuzdur-- gibi

gerçekçi ve ileri bir tutum içinde olmasına karşı, saldırganın hareketine yol

açan gerçek nedenleri nesnel bir temele oturtamadığı bu yüzden çelişkileri

olduğu görülmektedir... İngiliz emperyalizmine karşı korunma tedbiri olarak da

Amerikan mandasını isteyebilir. --Vurun Kahpeye--de o kadar güçlü biçimde

işbirlikçi niteliğine dikkati çekeceği çevreleri hesaba katmadan din adamının

ve sarayın yardımına bel bağlayabilir.-- (Ertop, tarihsiz:32).) (Adıvar,

1919:201-202). Price da, Yunanlıların doğrudan doğruya Lloyd George tarafından

kışkırtıldığını belirtiyor (Price, 1961:119).



Bir başka ilginç öykü Çukurova bölgesindeki bir anıda görülür: Bölgede

görevli Fransız işgal kuvvetlerinin Üsteğmeni Subi, Ali Saip Ursavaş'a,

--Fransa'ya on bin lira ile dönmek istiyorum-- diye açık bir öneride bulunur.

Bunun üzerine kendisine eşraftan Cezmi Bey'e beş yüz lira verirse, ayda üç

beş yüz lira faiz alacağı söylenir ve böylece gerçekleştirilen ilişki sonunda

Subi'nin Ermenilere karşı desteği sağlanır (Dalkır, 1961:46-49).



Mustafa Kemal Atatürk'ün Olayı Görüşü



Şimdi madalyonun öteki tarafına, Mustafa Kemal Paşa'ya bakalım: Konuyu o

nasıl görüyor? 24 Nisan 1920 tarihinde, Türkiye Büyük Millet Meclisi'nin bir

gizli oturumunda Mustafa Kemal Atatürk şöyle diyor:



--Gerek İtalyanlar, gerek Fransızlar memleketimizde azami menafii iktisadiye

(iktisadi menfaatler) temin etmek için devletimizin müstakil kalmasını, diğer

bir devleti ecnebiyenin tahtı esaretinde bulunmamasını temin etmek cihetini

kendi menfaatleri muktaziyatından telakki etmekte ve her ikisi de bunu bize

birçok münasebetlerle söylediler ve elyevm söylemektedirler.--



Görüldüğü gibi, Kurtuluş Savaşımızın belli bir zamanından sonra, Anadolu

hükümeti ile adeta bir ittifak içinde gözüken Fransız ve İtalyanlar hakkında

bile Mustafa Kemal Paşa hiçbir hayale kapılmıyor. Emperyalizm olgusunu bir an

bile akıldan çıkarmadan, bizim ulusal bağımsızlığımızdan yana olan yabancı

devletlerin bu isteklerini bile, ekonomik çıkar anlayışlarına dayadıklarının

farkında. Üstelik bunu Türkiye Büyük Millet Meclisi'ne de öğretici bir

biçimde açıklıyor.



Bundan sonra, aynı konuşmada, Mustafa Kemal Paşa şöyle devam ediyor:



--Yunanlılar doğrudan doğruya İngilizler tarafından himaye edilmek sureti

ile muhafazai mevki ediyorlar (durumlarını koruyorlar) ve çıkmak niyetinde

olmadıkları anlaşılıyor.--



Bu satırların yazıldığı gizli oturum tutanakları açıkça gösteriyor ki,

Yunanlılarla çarpışan Anadolu hükümeti, Yunan ordularının ardında emperyalist

güçlerin varlığının tüm bilincindeydi. Nitekim Atatürk konuşmasını şöyle

sürdürüyor:



--Efendiler, muhafazai mevcudiyet için atimizi (geleceğimizi) , istiklalimizi

temin için mevcut olan düşmanları görüyoruz ve bu düşmanların emellerini

yakından biliyoruz ve düşmanların bu emellerini istihsal için tatbik

edecekleri kuvvetleri de vakıfız.-- (TBMM, I:6-7).



Mustafa Kemal Paşa, karşısındaki düşmanı bu nitelikleriyle görürken, acaba

kendi yaptığı eylemi nasıl değerlendiriyordu? Bu eylemin ardında nasıl bir

birlik ve ittifak düzeni arıyordu? Bu soruların yanıtlarını şu satırlarda

bulmak olanaklıdır:



--Türkiye'nin bugünkü mücadelesinin yalnız Türkiye'ye ait olmadığını, bütün

arkadaşlarımız ifade etmiş iseler de, bunu bir defa daha teyit etmek

lüzumunu hissediyorum. Türkiye'nin bugünkü mücadelesi yalnız kendi nam ve

hesabına olsaydı belki daha kısa, daha az kanlı olur ve daha çabuk

bitebilirdi. Türkiye, azim ve mühim bir gayret sarfediyor. Çünkü, müdafaa

ettiği bütün mazlum milletlerin, bütün Şark'ın davasıdır ve bunu nihayete

getirinceye kadar Türkiye, kendisiyle beraber olan Şark milletlerinin beraber

yürüyeceğinden emindir.-- (Karal, 1969:17).



Bu satırlar, gerek merkez-çevre kuramının, gerekse karşı-emperyalist devrim

modelinin uygulayıcısı olan bir liderin, bilincini, eylem sırasındaki

düşüncelerini göstermektedir. Temmuz 1922'de söylenen bu sözler, sıcak

eylemin heyecanı içinde, geçici bir anlayışla söylenmiş bile kabul edilse,

1933 yılı gibi, artık, gerek Kurtuluş Savaşı'nın kazanıldığı, gerekse dünya

koşullarının çok değiştiği bir dönemde, aynı esastaki şu sözlerin daha geniş

kapsamlı bir biçimde yinelenmiş olması Atatürk'ün bu konudaki bilincini ve

yaklaşımını kesin olarak saptamaktadır:



--Şark'tan şimdi doğacak olan güneşe bakınız.



Bugün, günün ağardığını nasıl görüyorsam, uzaktan bütün Şark milletlerinin

de uyanışlarını öyle görüyorum. İstiklal ve hürriyetine kavuşacak olan çok

kardeş millet vardır. Onların yeniden doğuşu, şüphesiz ki terakkiye ve refaha

müteveccih vukuu bulacaktır. Bu milletler bütün güçlüklere ve bütün manilere

rağmen muzaffer olacaklar ve kendilerini bekleyen istikbale ulaşacaklardır.



Müstemlekecilik ve emperyalizm yeryüzünden yok olacak ve yerlerine milletler

arasında hiçbir renk, din ve ırk farkı gözetmeyen yeni bir ahenk ve işbirliği

çağı hakim olacaktır.-- (Karal, 1969:17).



Bu sözlerden de açıkça görüldüğü gibi, 1933 gibi, artık Türk Kurtuluş

Savaşı'nın çoktan kazanılmış olduğu bir dönemde, Mustafa Kemal Atatürk,

emperyalizmin yok olacağını söyleyerek, günümüzü (yani, 1980'leri) bile

aşacak bir öngörüde bulunuyor.



Bu sözler, Türk Devrimi'nin liderinin hem sınıfsal devrim kuramının

geleceğin dünyasına ilişkin beklentilerini, hem de merkez-çevre kuramının

devrim modelinin uygulaması sonundaki durumu paylaştığını gösteriyor.

Gerçekten de Atatürk, Batı emperyalizmine karşı ilk başarılı sıcak savaşı

vermiş bir lider olarak, yukarıdaki sözlerine candan inanıyordu (Nitekim,

daha Anadolu direnişi bir İstiklal Savaşı'na bile dönüşmeden önce, yalnızca

Sevr Antlaşması bile önemli etkiler yapmıştı. Örneğin, Hindistan'da Müslüman

halkın İngilizlere güveni sarsılmış ve bu nüfus Gandi hareketinin destekçisi

durumuna gelmişti (Kamal-ud-din, 1922:83).).



Koloğlu'nun çok iyi belirttiği gibi, dış ülkelerde olup bitenleri de

--mazlum milletler-- çerçevesinde algıladığına ilişkin çeşitli zamanlarda

yapılmış konuşmaları, bu inancın kanıtlarından yalnızca biridir (Koloğlu,

tarihsiz: 33-36, 39-41).



Atatürk'ün bu anlayışına pek çok yabancı da katılmaktaydı. Nitekim, Afgan

Kralı'nın amcası Veli Han, --Atatürk yalnız Türkiye'nin değil, bütün Doğu'nun

Ata'sıydı.-- demiştir (Yüzbaşıoğlu, 1971:450).



Merkez-Çevre Kuramının İlk Sahipleri:



Kadro Hareketi



1930'larda yayımlanan Kadro dergisindeki yazılara ve savunulan düşüncelere

bakıldığında, günümüzdeki --merkez-çevre-- kuramının ve bu kurama dayalı,

--ulusal kurtuluş devrimleri--nin adeta kelime kelime Kadro'dan aktarıldığını

görüyoruz.



Şimdi Şevket Süreyya'nın şu satırlarına bakalım ve --dünya kapitalist

sistemi-- anlayışını belirleyen Wallerstein'in 1974'te çizdiği manzarayı ondan

kırk yıl önce nasıl çizmiş olduğunu görelim:



--Halbuki, bu nizam (kapitalist dünya nizamı) bugün gibi o zaman da, kendi

bünyesinden doğan ve herbiri kendi istikametinde inkişaf edip, kendi

istikametinde kuvvetlenen iki büyük tezat elinde mustaripti:



1- Bir tarafta bir buçuk milyarlık bir müstemleke (çevre) ve yarı

müstemleke (yarı-çevre) halkının yarattığı fazla kıymetlerle (artı değerlerle)

yaşayan, dört yüz milyon başlı bir Avrupa ehramı vardı ki bu ehramı teşkil

eden içtimai tabakalar arasında, günden güne keskinleşen bir sınıflar kavgası

bizzat Avrupa cemiyetinin kendi nizamı aleyhine inkişaf edip duruyordu.



2- Diğer taraftan, bütün teknik vasıtaları kendi emrinde tutan ve cihanı

kendi fikir ve iktisat diktatörlüğü altında, kendi istediği gibi kullanan

bütün sanayi Avrupasına karşı, bir buçuk milyarlık müstemleke ve yarı

müstemleke halkının için için kaynayan Milli Kurtuluş Mücadeleleri vardı.--

(Aydemir, 1932-a).



Yukarıdaki satırlardan da açıkça görüldüğü gibi, Şevket Süreyya Aydemir,

daha 1930'larda, bugün yeni ve özgün bir kuram olarak dünya bilim

çevrelerinde ilgi toplayan --merkez-çevre-- kuramının ilkelerini ortaya

koymuştu. Bunun nedeni açıktı: Çünkü Türk Devrimi, bu kurama dayalı

--karşı-emperyalist devrim-- modelinin ilk başarılı uygulayıcısıydı. Bu olayın

kuramcılarının da, olayı yaratan ülkeden çıkması son derece doğaldı.



Ekonomik alanlarda, Yalçın Küçük'ün deyişiyle, --emperyalist merkezlere

bağlı yabancı uzmanların önerileri hiçbir zaman değişmediği gibin mazlum ülke

düşünürlerinin buna karşı çıkışlarında da fazla bir farklılık izlenmiyor

(Küçük, 1980:161).



Nitekim, Şevket Süreyya, yukarıdaki satırları, dünya üzerinde Türkiye'nin

yerini saptayarak sürdürüyor:



--Şimdi bu tezatlar (sınıflararası ve ülkelerarası çelişkiler) artık

halledilici safhasına girmiştir. Sınıflar ve milletler herbiri kendi

saflarında, kendi yerlerini buluyorlar. Büyük sanayi kesafetlerini toplayan

ve bütün ıstırabı bu sanayi kesafetinden doğan Avrupa'da, cemiyetin

mukadderatı kendi şartlarına göre istediği şekilde hallolunabilir. Fakat,

Türkiye'nin yeri Milli Kurtuluş Hareketleri cephesindedir. Yeni Türkiye,

geçen asrın müstemleke (çevre) ve metropol (merkez) münasebetlerine karşı,

yeni cemiyetler muvazenesinin kaydüşartsız müstakil milletini ve geçen asrın

tabi ve metbu milletler nizamı yerinde, siyaseten masun ve iktisaden kendine

yeten milleti temsil ediyor.-- (Aydemir, 1932-a).



Şevket Süreyya, Türkiye'nin dünya üzerindeki yerini saptarken, ulusal bir

şövenizmden ya da gözü kapalı bir spekülasyondan hareket etmiyor. Elinde,

Mustafa Kemal Atatürk'ün başarı eylemi o sırada ortaya atılan --devletçilik--

gibi yeni uygulama yöntemleri ve sağlam bir kuram vardır. Şu satırların

bugünkü Türkiye bakımından geçerliliği ve --merkez-çevre-- kuramına dayalı

--karşı-emperyalist devrim-- modeli açısından doğruluğu şaşırtıcıdır:



--Bir zamanlar müstemleke ve yarı-müstemlekelerin sefalet haddini, büyük

sanayi memleketlerinde tekniğin terakki derecesi tayin ederdi. Şimdi

müstemleke ve yarımüstemlekelerle iktisaden tabi memleketlerde tekniğin

terakki derecesi, büyük sanayi memleketlerindeki sanayi dağılışının haddini

ve şiddetini tayin edecektir.



Metropollerin, yani başka memleketlerden çekilen fazla kıymetler hesabına

yaşayan memleketlerin teknik temeli günden güne sarsılıyor. Müstemleke ve

yarı-müstemlekelerin istismarına istinat eden rejim, artık tabii ömrünü

yaşamıştır. Bize --Buhran-- diye anlatılan şey, hakikatte, eski istismar

nizamına göre kurulmuş eski metropol hegemonyasının teknik bazının bir

sarsıntısından başka bir şey değildir.



Binaenaleyh buhran, bünyeleri dağılmaya yüz tutan büyük sanayi memleketleri

için bir ıztırap, fakat kendi milli iktisat sistemlerini kurabilmeleri, ancak

bu müesses sanayi hegemonyasının tasfiyesine bağlı olan bizim gibi

memleketler için sadece bir --doğum ağrısı--dır. Siyaseten olduğu kadar

iktisaden de müstakil bir Türkiye'nin teessüs edebilmesi için Garpta

--buhran-- denilen şeyin biraz daha devamı ve biraz daha derinleşmesi lazımdır.

Çünkü, bizim ve benzer memleketlerin iktisadi inkişafı, Garptaki sanayi

buhranının baş amillerinden biridir.-- (Aydemir, 1932-b).



Açıkça görüldüğü gibi, bu satırlar, --merkez-çevre-- kuramının daha önce

aktardığım, --çevre ve yarı-çevre ülkelerinin ancak dünya kapitalizminin

bunalım dönemlerinde gelişme olanakları bulması-- tezinin 1930'lardaki

ifadesidir.



Kadro'cular, edebiyat alanında da etkindirler. Örneğin, Yakup Kadri,

Sodom ve Gomore'de, daha 1928 yılında, Yunanlıları, İngilizlerin kışkırttığı

ve Anadolu'ya yolladığı gereğini yansıtarak, şöyle yazıyordu:



--İstanbul'da işgal kuvvetleri fertlerinin halka reva görmediği cefa ve

zulüm kalmamıştır. Bu memleketin aydın ve vatansever sınıfına karşı ise adeta

ilk insanların yırtıcı mahluklara ve ilk Amerikan kolonilerinin kırmızı

derililere uyguladıkları --kitle halinde yok etme-- sistemini kullanmıştır.--

(Karaosmanoğlu, 1972-b:22).



İşin ilginç yönü, --merkez-çevre kuramına dayalı karşı-emperyalizm-- tezinin,

kökeni Marx'a dayalı olmakla birlikte, en sert eleştirileri Ortodoks

Marxçılardan almış olmasıdır. Nasıl bugün, Emmanuel ve Wallerstein gibi

yazarlara en sert eleştiriler, klasik Marxçılardan geliyorsa, geçmişte de

Kadro hareketine ve Şevket Süreyya ile arkadaşlarına eleştiriler aynı

çevrelerden gelmişti. Oysa, pek çok kişiye göre --merkez-çevre-- kuramı

--neo-Marxist-- bir yaklaşımı içermektedir.



Kadro Hareketi, Atatürk'ün Eylemini Evrensel Açıdan Yorumlamaya Çalışıyordu



Merkez-çevre kuramı ve buna dayalı olan karşı-emperyalist devrim tezi,

hiç kuşkusuz, sömürülen ülkelerin, gittikçe dünya siyaset sahnesinde önem

kazanmasından doğmuştur. Dolayısıyla, pek çok düşünür, bu arada Marxçı

düşünürler de olayın üzerine eğilmiş ve yeni yorumlar yapmışlardır.



Kadro hareketi de bundan başka bir şey değildir. Çoğu eski komünist ve

sosyalistlerden oluşan bir yazar ve düşünür kadrosu, Mustafa Kemal Atatürk'ün

eyleminin somut başarısını, evrensel açıdan ve dünya kapitalist sistemi

çerçevesinde irdelemişlerdir.



Aşağıdaki satırlar da Şevket Süreyya'ya aittir:



--Batı'da makinelerin sanayiye uygulanması makineleri, yani üretim

vasıtalarını elinde toplayan sınıfla, bu vasıtalardan yoksun kılınan sınıf

arasında ve sanayi yoğunluğunu elinde tutan memleketlere özgü bir çelişme

doğurmuştur. Bu çelişme kesinleşmektedir. Fakat aynı suretle, bir kısım

memleketlerde gene makinelerin sanayiye uygulanması ve sanayinin dünyanın

belirli alanlarında yoğunlaşması, büyük üretim vasıtalarını elinde biriktiren

memleketlerle, milli sanayiden mahrum kılınan memleketler arasında diğer bir

çelişme doğurmuştur ve bu çelişme gittikçe genişlemekte ve kesinleşmekte

bulunmuştur. Bu çelişmeler bu kitapta açık ve sık olarak tekrarlanacaktır.

Çünkü aslında inkılabımız, dünya ölçüsünde olan bu çelişmelerin hem mahsulü,

hem tasfiyecisidir.



Birinci çelişme, tekniğin ileri ve yoğunlaşmış olduğu ülkelerin birbirlerine

karşı olan iki sınıfı arasındadır. İkinci çelişme, tekniğin yoğunlaşmış ve

sanayinin ilerlemiş olduğu ülkelerle (metropollerle) eski sanayisini kaybeden,

fakat onu yeniden ve bugünkü şartlara göre kurmak davasını güden sömürge ve

yarı-sömürgeler (yahut ziraatçı memleketler) arasındadır. Bu çelişmelerden

birincisi sınıf kavgası, ikincisi Milli Kurtuluş Mücadelesi şeklinde cereyan

ediyor.-- (Aydemir, 1968:45-46).



Şevket Süreyya'nın yine 1932'de yazdığı (1968'de ikinci basımı yapıldı) bu

satırlar, konunun; aynen bugün Batı'da olduğu gibi, o gün Türkiye'de de

yeni-Marxçı bir yoruma oturtulmak istenildiğini gösteriyor.



Daha ilerde göreceğimiz gibi, Kadro; --merkez-çevre kuramına dayalı

karşı-emperyalist devrim--in yalnız kuramını yapmakla kalmıyor, onun, devrim

sonrası uygulaması için de yol gösteriyordu.



Türk Kurtuluş Savaşı'ndan önce Osmanlıların düştüğü sömürge durumu hakkında,

yerli ve yabancı çalışmaların da aynı yıllara rastlaması, Kadro hareketinin

belli bir ortamın ürünü olduğunu göstermektedir. Yerli araştırmalara Şanda

(tarihsiz), yabancı araştırmalara Blaisdell (1979) örnek verilebilir.

Kadro'cuların kökenleri için, Aydemir (1967) , Küçük (1979:37-86) ,

Ergüder (1978) ve Tör (1976)'e bakılabilir.



Türkiye'de Merkez-Çevre Kuramına İlişkin Çalışmalar



Yeni Türk Devleti'nin kurucusu Mustafa Kemal Atatürk'ün eylemi, gerek dünya,

gerekse Türkiye tarihi açısından bir dönüm noktası olduğundan, özellikle

Türkiye'de kendinden sonraki tüm eylem ve düşüncelere de damgasını vurdu.



Son yıllarda bunun en belirgin örneklerinden biri, Yön-Devrim dergileri

çerçevesinde gelişen düşünce eylemi oldu. Özellikle yazar ve düşünür Doğan

Avcıoğlu'nun öncülüğünü yaptığı bu akım, Türkiye'yi evrensel kuram açısından

--merkez-çevre-- çözümlemesinin içine oturtuyor, kalkınma için de Oscar

Lange'den aktardığı --Milli Devrimci Kalkınma Yolu--nu öneriyordu

(Avcıoğlu, 1973:670-676).



Temelde karşı-emperyalist bir yaklaşıma dayalı olarak önerdiği bu kalkınma

yolu, Türk tarihi ve ideolojisi açısından da --neo-Kemalist-- diye

nitelenebilecek bir yaklaşımdı. Tek eksiği, iktidarın ele geçirilmesinde

sivil-asker bürokratların rolüne fazla ağırlık vermesi olan bu kuram, aslında

bir yeni Kadro eylemi olarak da nitelenebilir. Kadro'dan farkı, onun

savunduğu ve başta Mustafa Kemal Atatürk oturduğu halde gerçekleştirilemeyen

pek çok önlemi, bu kez hemen aynen, üstelik de Mustafa Kemal Atatürk gibi

birinin desteğinden yoksun bulunan ve oldukça değişmiş (sınıflaşmış) nitelik

taşıyan bir toplumda önermesiydi. Mustafa Kemal Atatürk'ün yokluğundan doğan

eksikliği, asker bürokratların desteği ile doldurmayı umut eden bu yaklaşım,

gerek iç, gerekse dış konjonktür bakımından bir süre sonra Türkiye'nin

gündeminden çıktı ve güncelliğini yitirdi.



Fakat, bu Kadro ve Yön-Devrim çizgisinin Türkiye'nin siyasal gündeminden

çıkması demek değildir. Çünkü, bu yaklaşımın temel belirleyiciliği, askere ya

da tek partiye dayalı bir çözüm önermesi değil, --merkez-çevre-- kuramına

dayalı bir dünya çözümlemesi üzerine oturtulmuş --karşı-emperyalist bir

program-- ortaya koymasıdır. Dünyaya bu konuda öncü olmuş bir ülke olarak,

merkez-çevre kuramı ve karşı-emperyalist devrim modeli Türkiye dışında bile

olsa, varlığını sürdürdüğü sürece, konunun toplumumuzun gündeminden yok

olacağını düşünmek doğru değildir.



Nitekim, --merkez-çevre-- kuramına göre, Osmanlı-Türk toplumunun

çözümlenmesine ilişkin çalışmaların sayıca küçümsenmeyecek kadar oluşu ve

bundan da önemlisi, niteliklerinin yüksekliği, yukarıdaki yargımın

doğruluğunu göstermektedir.



Bu konudaki çalışmalar iki gruba ayrılabilir. Birinci grup, Osmanlı-Türk

siyasal ve toplumsal yapısını --iç dinamik-- çerçevesinde bir --merkez-- ile

--çevre--sinin ilişkileri açısından inceleyen çalışmalardır. İkinci grup

çalışmalar ise, Türkiye'yi --dış dinamik-- açısından, dünya sistemi içerisinde

bir --çevre-- ülkesi olarak ele alan çalışmalardır.



Birinci tür çalışmalara Şerif Mardin öncülük etmiştir. 1973 yılında yazdığı

bir makalede, --merkez-çevre-- kuramının, Türk siyasal çözümlemeleri için bir

anahtar olup olmadığını sormuş ve günümüze dek getirdiği bir siyasal

çözümleme denemesini Deadalus dergisinde yayımlamıştır (Mardin, 1973).



Aynı grup içinde bir başka çalışmayı Metin Heper yapmış ve Kadro'culara

sempati besleyen bir dergide, Toplum ve Bilim dergisinde yayımlamıştır.

Heper'in başka amaçla yapılmış çalışmalarına bile --Osmanlı Siyasal Hayatında

Merkez-Kenar İlişkisi-- adını koyması, bu kuramın Türkiye açısından

çekiciliğini belirtir kanısındayım (Heper, 1980).



Türkiye'yi dünya sisteminin içinde, dış dinamik açısından bir --kenar-- ya da

--çevre-- ülkesi olarak irdeleyen çalışmaları, daha önce belirtmiştim. Özkol'un

(1969), Gülalp'ın (1979), Keyder'in (1976-1979) ve Aksoy'un (1975) çalışmaları

gerçekten uluslararası standartların üzerinde, Yalçın Doğan'ın çalışması

(1980) ayrıca güncellik de taşıyor.



Konuyu yine Atatürk'ün Kurtuluş Savaşı'nın en hızlı döneminde, Ekim 1921'de

söylediği şu düşüncelerle bağlamak, --merkez-çevre kuramına dayalı

karşı-emperyalist devrim-- modeli açısından Türk Devrimi'nin çözümlenmesine

tutulacak ışıklardan biri olacaktır:



--Anadolu bu müdafaasıyla yalnız kendi hayatına ait vazifeyi ifa etmiyor,

belki bütün Şark'a müteveccih hücumlara bir set çekiyor. Efendiler, bu

hücumlar elbette kırılacaktır. Bütün bu tasallutlar mutlaka nihayet

bulacaktır. İşte o zaman Garp'ta, bütün cihanda hakiki sükun, hakiki refah ve

insaniyet hüküm sürebilecektir.-- (Karal, 1969:17).



:::::::::::::::::::



III



BİR DEVRİMİN GENEL KOŞULLARI



Kaç Türk var şu dünyada, bir o kadar susuz:



Hepsinin gönlünde sen, bir pınar bulmak gibi:



Ancak senin yolunda sağlıklar, esenlikler:



Olmaya devlet cihanda Atatürk'ü duymak gibi.



BEHÇET NECATİGİL, --Atatürk'ü Duymak--tan.



İnsan ilişkilerindeki temel değişme biçiminde tanımladığımız --devrim-- hiç

kuşkusuz siyasal boyutu ağır basan bir olaydır. Bir başka deyişle, siyasal

anlamdaki iktidar değişikliği, bir devrimin en belirgin özelliği olmaktadır.



Devrimler ne zaman ortaya çıkar? Hangi koşullar bir devrimin oluşmasına

uygun bir ortam yaratır? Bu soruların yanıtları hiç kuşkusuz, son derece

karmaşık bir ögeler sistemini yansıtacaktır.



Her şeyden önce, bir devrimi ortaya çıkaran koşulları, tarihten ve

toplumdan gelen nesnel koşullar ile, devrime özgü örgüt sel ve bireysel

kökenli öznel koşullar oIarak ikiye ayırabiliriz.



Bu iki grup koşul hiç kuşkusuz, birbirlerini önemli ölçüde etkiler. Nesnel

koşulların varlığı öznel koşulları yaratacağı gibi, salt öznel koşulların

varlığı da nesnel koşulların oluşmasını hızlandırabilir.



Öznel ve nesnel koşulların bir devrimin ortaya çıkmasındaki göreli rolleri

nelerdir? Hangisi daha belirleyicidir? Bu soruların yanıtları, hiç kuşkusuz,

nesnel koşullara ağırlık tanıyan bir biçimde verilmek zorundadır. Tarihsel ve

toplumsal koşullar, bir devrim için olgunlaşmışsa, lider, örgüt ve ideoloji

olarak, öznel koşullar da aynı süreçlerden etkilenerek gelişir.



Bir devrimin ortaya çıkması için gerek nesnel, gerek öznel koşulların

hangilerinin ne miktarının gerekli olduğu, her devrim olayının kendine özgü

ortamı içinde belirlenebilir. Bu açıdan, soyut bir --devrim modelin oluşturmak

pek olanaklı değildir. Burada benim giriştiğim çaba, ancak bir --genel durum

değerlendirmesi-- açısından belli ipuçlarının aranmasıdır.



:::::::::::::::::::



I- DEVRİME YOL AÇAN NESNEL KOŞULLAR



Bir toplumda, tarihsel ve toplumsal süreçler sonunda zaman içinde, yapısal

olarak ortaya çıkan koşulları nesnel koşullar adı altında sınıflıyoruz. Bu

sınıflama içinde üç alt grup görmek olanaklıdır. Bu alt gruplar, belki de

önem sırasına göre, ekonomik, toplumsal ve siyasal koşullardır.



:::::::::::::::::::



1) Devrime Yol Açan Ekonomik Koşullar



a) Ulusal gelir dağılımının adaletsiz ve iç sömürünün yüksek olması. Bir

toplumda, ulusal gelir, çeşitli sınıf, tabaka ve gruplar arasında ne denli

adaletsiz dağıtılırsa, toplumsal huzursuzluklar ve düşmanlıklar o denli

keskin olur. İç sömürü oranının yüksekliğinden doğan bu durum genellikle,

dıştan gelir sağlayamayan (yani, sömürgesi olmayan) ve hızlı kalkınma zorunda

olan (gelişmekte bulunan) ülkelerde daha çok görülebilir. Fakat zaman içinde,

ileri teknoloji ülkelerinin geçirdikleri devrimler açısından, örneğin,

İngiliz, Amerikan, Fransız ve Rus devrimlerinde, bu ögenin önemli bir ortak

nokta olduğu saptanmıştır (Brinton, 1965:50-64).



b) Ekonomik kalkınma ve büyüme oranı ile toplumsal gelişme hızının yetersiz

oluşu. Gerek ulusal gelir artışının, gerekse eğitim, konut, sağlık gibi

toplumsal gelişme göstergelerindeki büyümenin düşüklüğü, toplumdaki ekonomik

ve sosyal beklentilerin yerine getirilmesini engeller. Bu ise, hem mevcut

siyasal, ekonomik ve toplumsal yapının yeterliliği, hem de yöneticilerin

başarısı hakkında önemli kuşkular yaratır.



c) Belli bir oranda, ekonomik kalkınma ya da büyüme ile toplumsal

gelişmenin başlamış olması. Böyle bir durum, toplumdaki beklentilerin

yükselmesine ve gelecek için daha yüksek umutların oluşmasına yol açar. Bir

başka deyişle, toplum, artık --mevcut durum ile yetinmemektedir.-- Böylece,

ileriye dönük değişme arzuları daha etkin bir nitelik kazanır

(Hoffer, 1958:33-34; Brinton, 1965:29-30).



d) Toplumdaki üretimin arttırılmasını engelleyen yapısal darboğazların

varlığı. Örneğin, düşük teknoloji, feodal ilişkiler, sermaye ve teknik bilgi

yetersizliği tek yanlı dış bağımlılık gibi, yapısal nitelik taşıyan engeller,

kısa dönemde mevcut yapı içinde sorunların çözüm umudunu ortadan kaldırabilir.



e) Dağıtılacak ulusal gelirin doğrudan doğruya içteki emek sömürüsünün

yüksek olmasına bağlı bulunması. Sömürgeleri yoluyla dıştan gelir

sağlayamayan ya da büyük ve kullanılmamış doğal zenginliklere sahip olmayan

ülkelerde, ekonomik kalkınma doğrudan doğruya içteki emek sömürüsüne bağlı

olacağından, toplumun bir kesimi, kalkınmanın tüm yükünü çekeceğinden,

adaletsizlik ve huzursuzluk, büyük oranda artabilir. Oysa, Birleşik Amerika,

Sovyet Rusya ve petrol ülkeleri gibi toplumlarda, doğal kaynakların varlığı,

içteki emek sömürüsünün düşük tutulmasına karşın, doğal kaynaklara bağlı

olarak ulusal gelirin artışını sağlayabilir. Ya da sömürgelerinden gelir

sağlayan ülkeler, bu geliri kullanarak, sömürü oranından daha yüksek bir

gelir dağılımı gerçekleştirebilirler. Bu koşullar olmadığı zaman,

memnuniyetsizlik ve huzursuzluk artar.



f) Sürekli dış ticaret açığı ve yüksek enflasyon gibi, mevcut

adaletsizlikleri pekiştirici ve düzeni yozlaştırıcı eğilimlerin varlığı. Bir

toplumda, mevcut durum daha iyiye gideceğine, yapısal nedenlerle daha kötüye

doğru değişme eğilimi gösteriyorsa, o zaman, mevcut yapıya olan güven tümüyle

sarsılır. Bu ise köktenci bir değişim konusundaki beklenti ve inançları

doğurur.



:::::::::::::::::::



2) Devrime Yol Açan Toplumsal Koşullar



a) Toplumun temel yapısının çok hızlı değişmekte oluşu. Böyle hızlı değişme

dönemlerinde, genellikle eski kurallar ve değerler, geçerliliklerini

yitirdikleri gibi, yeni değer ve kurallar da henüz yerleşememişlerdir. Bu

durum, toplumbilimde --kuralsızlık-- (anomi) dediğimiz bir özel terimle ifade

edilir. Anomi durumunun sonuçları şöyle özetlenebilir (Merton, 1964:164-165):



I) Toplumdaki liderlerin, halkın ve bireylerin gereksinmelerine duyarlı

olmadığına inanılır.



II) Düzensiz ve kuralsız bir toplumda, hiçbir şeyin başarılamayacağına

inanılır.



III) İnsan ve toplum yaşamındaki amaçların, gelişme yerine, gerileme

gösterdiğine inanılır.



IV) İnsan bir boşluk ve hiçlik duygusuna kapılır (Bu yüzden de Durkheim'e

göre, intiharlar artar).



V) Bireyler, toplumsal ve psikolojik destek için kişisel ilişkilerine

güvenemezler.



VI) Birey tam anlamıyla toplumuna yabancılaşır, dışlanır. Maddesel ve

zihinsel yaratıcılığı engellenir. Yalnızlığı içinde çevresinin köleliğine

mahkum olur (Tolan, 1980:181-185).



b) Toplumun bütünleşmesine yardımcı olan ögelerin işlevlerini yitirmesi.

Her toplumda, hukuk, meslek odaları, piyasa mekanizması, aile, siyasal

partiler gibi insanların beraberce yaşamalarını sağlayan eşgüdümcü ve kural

koyucu kurum ve mekanizmalar vardır. Bunlar, farklı nitelikte ve değişik

çıkarlara sahip insanların birarada yaşamalarına yardımcı işlevler yerine

getirirler. Bunlar yozlaştığı ve ortadan kaldırıldığı zaman, bu işlevler

yerine getirilemez olur (Eisenstadt, 1966:37-40). Bu durum ise, hiç kuşkusuz,

ortamı bir devrim için son derece uygun hale getirir.



c) Toplumsal yapıdaki tutarsızlıkların çok oluşu. Değişen toplumlarda,

özellikle hızlı değişme dönemlerinde, tüm kurum ve mekanizmalar aynı hızla

değişmezler. Bu durum, toplumu oluşturan çeşitli ögeler arasında önemli

tutarsızlıklar yaratır. Bu tutarsızlıkların artması oranında, devrim

olasılığı da yükselir (Smelser, 1964).



d) Toplumsal yapının eşcinstenliği ve basitliği. Bir toplumun yapısı ne

denli eşcinsten (homojen) ve basit ise, toplumdaki huzursuzluk ve

memnuniyetsizlik o denli hızlı yayılır ve toplumu etkiler. Çünkü, karmaşık

toplum yapısında bulunan, memnuniyetsizliği emecek mekanizmalar olmadığı için,

her kesim, huzursuzluktan hemen etkilenir (Smelser, 1964) .



e) Toplumdaki çıkar çatışmalarının şiddeti ve bunları kanalize edecek

mekanizmaların yokluğu. Bir toplunıda çıkar çatışmaları çok şiddetli ise ve

bunları kanalize edecek, parlamento, toplu pazarlık gibi kuruluş ve

mekanizmalar yoksa ya da işlemiyorlarsa, iş hemen siyasal şiddete

dönüşecektir.



f) Toplumsal hareketliliğin olmayışı. Bir toplumda insanların meslek ve

gelir değiştirmelerine, yani bir sınıftan ötekine geçmelerine, toplumsal

hareketlilik denir. İşte bir toplumda bu hareketlilik oranı düşükse, yani

insanlar, gelir durumlarını ve toplumsal statülerini düzeltemiyorlarsa,

siyasal şiddet olasılığı o oranda artar.



g) Aydınların küsmeleri ve kendilerini çekmeleri. Hiçbir düzen, toplumdaki

aydınların desteği olmadan uzun dönemde yaşayamaz. Bir düzenin uzun dönemli

yazgısı büyük ölçüde, aydınların davranışları ile belirlenir. Aydınlar mevcut

düzenden desteklerini çekmiş ve küsmüşlerse, uzun dönemde o düzen, barışçı

yollarla da olsa, şiddet yoluyla da olsa, mutlaka değişecek demektir.



h) Toplumsal beklentilerin toplumsal olanaklara oranının yüksek oluşu. Bir

toplumda her ne nedenle olursa olsun olanaklar, beklentilerin çok gerisinde

kaldığı zaman, memnuniyetsizlik hemen artmaya başlar. Bu oranın değişme

olasılığı yoksa, devrim olasılığı da yükselir. Hele durumun daha kötüye

gittiği zamanlarda, yani, olanaklar ile beklentiler arasındaki uyumsuzluk

azalma yerine arttığı zaman, devrim kaçınılmaz olur.



ı) Toplumun tarihten ve coğrafyadan gelen farklı grupları içerme oranı. Bir

toplum, farklı etnik, dinsel, kültürel gruplardan oluşuyorsa, mevcut

memnuniyetsizliklerin, hemen bu eski farklılıkların kimliğine bürünerek

yeniden ayrılıkçı eğilimleri körüklemeleri beklenir (Nieburg, 1970:155) . Bu

durumun, mevcut düzen içindeki bütünleşmeyi sarsması ve bu yüzden de bir

devrime yol açması son derece olağandır.



i) Bireylerin devrimci davranışa yönelmesi. Birey toplumdaki değer

çatışmasını ve anomiyi algılıyor, kendini bireysel olarak güçsüz kabul ediyor

ve sistemi de yetersiz görüyorsa toplumu düzeltme isteği, onu devrimciliğe

iter (Ergil, 1980:183-190).



:::::::::::::::::::



3) Devrime Yol Açan Siyasal Koşullar



a) Mevcut siyasal düzenin, toplumdaki en güçlü varlığı iktidara getirmemesi.

Bir toplumda mevcut güç dengesinin gerçeğe en uygun biçimde siyasal iktidara

yansıması gerekir. Bu yansıma, gerçeğe uygun değilse, gerçek güç dağılımına

uygun bir siyasal iktidar mutlaka oluşur. Fakat bu süre, zorla ortaya çıkar.

Bir başka deyişle, ister demokratik olsun, isterse olmasın, her siyasal rejim,

mevcut dengede en güçlü olanın iktidara gelmesiyle işlevsellik kazanır. Bu

işlevini yerine getirmeyen rejim mutlaka değişir.



b) Siyasal iktidarın nasıl değişeceğinin belirlenmemiş olması. Bir toplumda

mevcut siyasal rejim, yöneticilerin nasıl değişeceğini saptamamışsa, bu

değişimin şiddet yoluyla olması en akla gelen olasılıktır.



c) Siyasal iktidarın, toplumun tüm sınıf ve gruplarına açık olmaması.

Siyasal iktidar, yalnızca belli bir grup ya da sınıfa dayalı ve yalnız bu

bireylere bağımlı ise, bir süre sonra, toplumdaki öteki sınıf, grup ve

kişilerin huzursuzlanması doğaldır. Üstelik bir süre sonra, muhalefetin

birleşmesi ve bir --memnuniyetsizlik ittifakı-- biçiminde, güçbirliği ile

iktidara el koyması da beklenebilir. Burada söz konusu olan, hem sınıf ya da

grup çıkarları, hem de bu sınıf ve gruplara mensup bireylerin --iktidar

seçkinleri-- arasında yer alıp alamamalarıdır.



d) Yöneticilerin, temsil ettikleri sınıf, grup ve kişilerle bağlarının

kopması. Siyasal iktidarın, kendisini iktidara getiren kişi, grup ve

sınıflarla temasının kesilmesi ya da başka çıkarların savunucusu durumuna

düşmesi, onları, dayandıkları toplumsal güçlere karşı yabancılaştırır. Bu

durumun, toplumsal güçleri siyasal iktidara karşı şiddete dayalı bir

değiştirme işlemine iteceği açıktır (Brinton, 1965:40) .



e) Yönetim mekanizmasının yetersizliği. Siyasal iktidarı elinde tutan

kişilerden bağımsız olarak, yönetim mekanizması (bürokrasi, yürütme organı ve

benzeri kuruluş ve mekanizmalar) , yetersiz ise, toplum, siyasal iktidardan

beklediklerini bulamaz. Bu ise mevcut iktidara karşı güveni sarsar.



f) Siyasal çatışmaların, ister doğrudan çıkarlara, isterse ideolojiler

biçiminde dolaylı çıkarlara bağlı olsun, barışçı yollara kanalize edilememesi.

Bir siyasal sistemin birinci işlevi, bir toplumdaki farklı ve çatışan

çıkarlara sahip kişi, grup ve sınıfları birarada tutabilmektir. Bunun da

birinci yolu, bu farklı çıkarların doğurduğu her türlü çatışmanın barışçı

yollarla çözümüne ilişkin mekanizma ve kurumların varlığıdır. Siyasal olarak

başta parlamentonun geldiği bu kurumlar, her çeşit etkileşim kurumlarını

(mahkemeler, meslek kuruluşları, işçi ve işveren kuruluşları ve bunların

etkileşimini sağlayan toplu pazarlık mekanizması gibi mekanizmaları)

içerirler. Bu kurumların yokluğu ya da barışçı görevlerini yerine

getirememeleri, siyasal açıdan hemen devrime yol açar.



g) Siyasal sistemin, kendine karşı olanlara meşru muhatefet olanağı

tanımaması. Her düzenin içinde yalnız siyasal iktidara değil, düzene karşı

olanlar da vardır. Bunların, mevcut siyasal iktidara karşı olanlarla birlikte,

meşru muhalefet kanallarından yararlanıp yararlanmamaları, düzenin sürüp

sürmemesini belirler. Muhalefete meşru kanallarla işlevini görme hakkı

tanınmazsa, bu durum, tüm muhaliflerin, bir devrim çerçevesinde

bütünleşmelerine yol açar.



h) Mevcut siyasal düzenin, toplumun sorunlarına uzun dönemde yanıt

verebilecek çözümleri oluşturamayacağına ilişkin inanç. Bir toplumdaki

siyasal düzenin, toplumun sorunlarına alternatif çözümleri oluşturup

oluşturamayacağı o düzenin yazgısını belirler. Mevcut düzen içinde, çeşitli

ve özellikle çözümü güç yapısal sorunlara farklı görüş açılarına göre farklı

çözüm önerileri oluşturulamıyorsa, toplumda umut azalır. Bunun bedeli de

siyasal düzene ödetilir. Umut yaratmayan ve farklı çözüm önerileri üretemeyen

siyasal düzen zor yoluyla değiştirilir.



ı) Siyasal birliğin zorla ve yapay biçimde biraraya getirilen ögelerle

oluşturulmuş bulunması. Özellikle İmparatorluk dönemlerinde görülen sömürgeci

yaklaşımlar bu ögenin işlevselliği bakımından örnektir. Yirminci yüzyılda

görülen ve önce Avusturya-Macaristan, Osmanlı gibi İmparatorlukları, sonra da

İngiliz İmparatorluğunu yıkan olaylar bu ögeye bağlıdır. Çağını yaşamış olan

siyasal rejim çökmeye mahkumdur.



i) Siyasal düzenin savaş ve benzeri nedenlerle zayıflamış olması. Düzen,

doğal ya da dış nedenlerle güçsüzleşmiş olabilir. Doğrudan siyasetle ilgili

olmayan bu tür nedenler, siyasal düzenin güçsüzleşmesine yol açtığından

devrim için gerekli ortamın doğmasına yol açar.



j ) Emperyalist bir dış baskının varlığı. Bir toplum, kendisinin ekonomik

olanaklarını sömürmek isteyen bir başka ülke tarafından siyasal olarak

denetleniyorsa, bu denetime başkaldırması oldukça beklenen bir olaydır.

Üstelik böyle bir dış düşmanın varlığı, ülke içindeki farklı ve hatta karşıt

güçleri devrim için ittifaka bile sürükler.



:::::::::::::::::::



II- BİR DEVRİM İÇİN GEREKLİ OLAN ÖZNEL KOŞULLAR



Bir devrimin ortaya çıkması için nesnel koşulların varlığı her zaman

yetmeyebilir. Ancak insanoğlunun, doğrudan doğruya kısa dönemde yönlendirdiği

ve güdümlediği birtakım ögeler nesnel koşulları hazır olan bir devrimi su

yüzüne çıkartabilir. Ya da yine doğrudan kısa dönemli yönlendirme ve

güdümlemelerle, bir devrim öne alınabilir ya da geciktirilebilir. Öte yandan,

kişilerin kısa dönemli (insan yaşamına sığan) etkinlikleri, belli devrimlerin

yönlerinin ve niteliklerinin bile bir süre değişmesine yol açabilir.



Pek doğal olarak, bireylerin kendi yaşam dönemleriyle sınırlı olan öznel

koşullar, tümüyle nesnel koşulların önüne geçemezler. Fakat nesnel koşullar

olgunlaştığı zaman, devrimin gerek gerçekleşmesinde, gerek niteliklerinin

belirlenmesinde etkili olabilirler. Fransız Devrimi'nde Napolyon'un, Rus

Devrimi'nde Lenin'in ve Troçki'nin, Türk Devrimi'nde Mustafa Kemal'in rolleri

hep böyle, --öznel-- koşulları simgeleyen rollerdir.



Öznel koşulları çok kabaca, liderlik, örgüt ve ideoloji olarak üç grupta

toplamak olanaklıdır.



Değerli araştırıcı Doğu Ergil, benim öznel koşullar dediğim koşulları

--inanılır bir program, onu uygulayacak örgüt(lülük) ve sürükleyici, güvenilir

bir liderlik-- olarak sayıyor (Ergil, 1980:21). Program kavramını ben daha

genişleterek --ideoloji-- olarak ele aldım.



Daha çok psikoloji, sosyal-psikoloji ve örgüt sosyolojisini de ilgilendiren

bu ögeler, toplumbilim ile bu alanlar arasında disiplinler arası sınırlarda

incelenmek zorundadırlar.



:::::::::::::::::::



1) Liderlik



a) Toplumda devrimci potansiyeli yönlendirecek simgesel bir liderliğin

varlığı. Nesnel koşulları devrime hazır olan bir toplumda birey ya da örgüt

olarak bu koşulları kişiliğinde ya da örgütünde simgeleştirecek bir kişinin

ya da grubun varlığı, olgunlaşmış olan koşulları devrime dönüştürebilir.



b) Genel devrimci güçleri bütünleştirecek, birleştirici bir liderliğin

varlığı. Toplumun çeşitli kişi, grup ve sınıflarında, farklı kesimlerinde

oluşmuş bulunan huzursuzluk ve memnuniyetsizlikleri belli ittifaklar içinde

birleştirecek ve güçbirliğini kuracak bir liderliğin varlığı devrimin ortaya

çıkışını hızlandırabilir.



c) Liderliğin, zamanlama konusundaki becerisi. Bir toplumda çeşitli süreç

ve oluşumları, tarih ve toplumsal güçler açısından doğru yorumlayabilecek ve

ne erken, ne de geç eyleme geçecek bir liderliğin varlığı devrimin zamanından

önce ortaya çıkarak bastırılmasını ya da gecikerek yozlaşmasını engeller.



d) Grup dinamiğini iyi kullanan bir liderin varlığı. Nesnel koşullar

olgunlaştığı zaman, bunların toplumsal ve tarihsel çözümlemelerini doğru





yaparak, doğru ittifaklar kurmak da yetişmez. Lider kadrosu içindeki ilişkiler

bakımından da gerçek bir liderin, kendi grubu içinde, grup dinamiği bakımından

da liderlik niteliklerini iyi kullanması gerekir.



e) Toplumda karizmatik bir liderin varlığı. Bir toplumda, daha önceki

eylemleri ile, belli bir --efsane-- yaratmış olan kişilerin varlığı, bir

eylemin başına geçtiklerinde, ona, gerek eylem, gerekse örgüt liderliği

açısından büyük ölçüde yardımcı olurlar. Bunun en güzel örneği, --Anafartalar

Kahramanı-- Mustafa Kemal Paşa'nın Türk Kurtuluş Savaşı'nın da liderliğini

yüklenmiş olmasıdır.



f) Liderin, uzmanlık, cazibe, meşru güç ve ödül ve ceza verme yetkileri

bakımından, mevcut yapı içinde gücünün kanıtlanmış olması. Bu devrimin

oluştuğu dönemde ortaya çıkan liderlerin, toplumdaki geleneksel güç kaynakları

bakımından da, liderlik özellikleri taşımaları, hiç kuşkusuz kendi yerlerini

ve liderlik işlevlerini devrim açısından daha uygun duruma getirir.



g) Devrim koşullarının gerektirdiği somut durumlara uyum sağlayabilecek

esnek liderliğin varlığı. Her toplumdaki devrim koşulları, hiç kuşkusuz belli

soyut ve kuramsal modellere göre yorumlanır. Fakat, her toplumun, zaman

içindeki gelişme düzeyi ve kendine özgü nitelikleri, somut durumların bu

soyut modellere uygunluğunu bozar. Lider, bu somut durumlara uyum

sağlayabildiği, kuramsal bağnazlıktan ve katılıktan kendini kurtarabildiği

oranda, başarı oranı artar. Sosyalizm adına devrim yapılan her ülkedeki

uygulamanın birbirinden çok farklı olması, başarılı liderlerin --kendi

sosyalizmleri--ni kurmuş olmaları bu durumun sonucudur.



:::::::::::::::::::



2) Örgüt



a) Toplumda nesnel koşulların tek amaca yönlendirilmesini sağlayacak bir

örgütün varlığı. Nesnel koşullar oluştuğu zaman bile, bu koşulların tek

hedefe kanalize edilmesi, bu yolla da etkin bir biçimde devrim için

kullanılması ancak geniş kapsamlı ve tek hedefli bir örgütün varlığına

bağlıdır.



b) Örgütün temsil yeteneği. Toplumda, devrimci potansiyeli tek çatı altında

toplayacak örgüt, toplumun tüm muhalif kesimlerini temsil etmekte ise,

devrimin oluşması çok daha kolay olur. Böyle bir temsil durumunun eksikliği,

nesnel koşullar olsa bile, durumu, bir devrimden çok bir kargaşaya, kaosa

götürür. Bunun en güzel örneği, Fransız Devrimi'nin ilk yıllarıdır.



c) Devrim için gerekli uzmanlık bilgisine sahip olan bir örgütün varlığı.

Toplumdaki nesnel koşullar olgunlaşmış olsa bile, iktidarın nasıl ele

geçirileceğine ve daha sonra neler yapılacağına ilişkin beklentileri ve

bilgileri uygulayacak kişiler yoksa, örgüt, nesnel koşuların, somuta

dönüşmesinde işlev yapamaz. Buna karşılık, neyi nasıl yapacağını tarihten

gelen deneylerle de bilen uzmanlarla dolu bir örgüt, belli bir devrimi daha

öne alabilir ya da kargaşa durumunda, iktidara el koyarak, devrimi

gerçekleştirebilir.



d) Örgütün gücü. Bir toplum, nesnel olarak devrim aşamasına gelmiş olsa

bile, devrime öncülük edecek örgütün siyasal, toplumsal, ekonomik ve askeri

gücü yeterli değilse, devrim olmaz.



e) İç işleyişi etkin olan bir örgütün varlığı. Toplumda, nesnel koşullar

oluşmuş olsa bile, belli bir örgüt, kendi içinde kesin bir, hiyerarşiye ve

etkin haberleşme kanallarına sahip değilse, bu koşulları eyleme dönüştüremez.

Ancak kargaşalığa yol açar.



:::::::::::::::::::



3) İdeoloji



a) Toplumdaki muhalefeti tek hedefe kanalize edecek bir ideolojinin varlığı.

Bir toplum, nesnel koşullar açısından devrim aşamasına gelmiş olsa bile,

insanları (devrim olayında, muhalifleri), birarada tutan ve onlara, eylemin

anlamını belirten bir ideoloji yoksa, devrim, bir toplumsal olay içinde

patlak vermez.



b) Toplumu yalnız devrim öncesi değil, devrim sonrası da seferber edebilecek

bir ideolojinin varlığı. Bir ideolojinin yalnız devrimci güçleri seferber

ederek, iktidara el koyma aşamasında işlevsel olması yeterli değildir.

--Devrim sonrası-- sürekli olarak, devrimci güçlerin kafasını işgal eder. Bu

açıdan, --yeni toplum-- modelini huzursuz kesimlere sunamayan bir ideoloji,

nesnel koşullar hazır olsa bile, bir devrimi hızlandıramaz.



c) Başka zaman ya da başka mekanlarda başarıya ulaşmış bir ideolojinin

varlığı. Bir toplumun devrimci güçlerini seferber edebilecek bir ideolojinin

bu özeliği büyük ölçüde ya başka toplumlarda ya da aynı toplumda; başka

zamanlarda başarıya ulaşmış olmasında yatar.



d) Muhalif grupların çıkarlarına uygun bir ideolojinin varlığı. Bir

devrimin ortaya çıkmasının en önemli niteliği, toplumun güçlü kesimlerinin,

maddi çıkarları açısından geleceğe (devrim sonrasına) ilişkin olumlu

beklentilere sahip olmasıdır. Mevcut --devrimci ideoloji-- bu beklentileri

yaratıyorsa, devrimin gerçekleşmesi çok daha kolay olur.



:::::::::::::::::::



4) Öznel Koşullar Arasındaki İlişki



Buraya dek, bilimsel irdeleme amacıyla soyutlanan öznel koşullar, aslında

birbirlerine son derece bağlı ögelerdir. Bir başka deyişle, lider, örgüt ve

ideoloji, birbirlerinden çok zor ayrılabilirler. Çünkü, bu üçü arasındaki

ilişki, bir karşılıklı bağımlılık, bir karşılıklı belirleme ilişkisidir.

Lider, ideolojiyi ve örgütü, örgüt lideri ve ideolojiyi, ideoloji ise

lideri ve örgütü belirler. Böylece, öznel koşullar bir --lider-örgüt-ideoloji--

bütünü içinde gelişir.



Bu açıdan burada yapılmış olan ayırımın, yalnızca, inceleme ve irdeleme

amacıyla yapılan, gerçeğe tam uyamayan bir soyutlama olduğu hiçbir zaman

akıldan çıkarılmamalıdır.



:::::::::::::::::::



III- NESNEL KOŞULLAR İLE ÖZNEL KOŞULLAR ARASINDAKİ İLİŞKİ



Hiçbir lider, örgüt ya da ideoloji, nesnel koşullar var olmadan, tek başına

bir devrime yol açamaz. Bunun en güzel ifadesi, --devrimciler ve devrimci

düşünceler, her an her toplumda vardır ama; her an, her toplumda devrim

olmaz-- sözünde görülür.



Buna karşılık, nesnel koşullar hazır olduğu, yeterince olgunlaştığı zaman,

mutlaka, toplumsal bir kargaşa ortaya çıkar. Bu toplumsal kargaşanın düzenli

ve tutarlı bir devrime dönüşebilmesi ise büyük ölçüde, öznel koşulların

varlığına bağlıdır.



Öte yandan, son bir söz, nesnel koşullarla, öznel koşulların birlikte

olgunlaştığı belirtilerek söylenebilir. Bir başka deyişle, birinin oluşması,

hiç kuşkusuz, ötekini de hızlandıracaktır. Çünkü, her iki ögeler grubu da

aynı toplumsal ve tarihsel ortam içinde ortaya çıkar.



:::::::::::::::::::



lV- DEVRİM AÇISlNDAN SİYASAL İKTİDAR VE ORDU



Her devrimin, nesnel koşullar oluştuktan sonra bile, belli bir oranda,

--hareket kuvveti--ne gereksinme duyduğu açıktır. Bu kuvvet, çağımızın modern

devletlerinde silahlı kuvvetlerden oluşur. Bu açıdan, nesnel ve öznel

koşullar birlikte olgunlaşsalar ve uyum içinde olsalar bile, ortada bir

--askeri harekat-- sorunu olacaktır.



Bu noktada, bir ülkedeki silahlı kuvvetlerin durumu ile siyasal iktidarın

arasındaki ilişkiler büyük önem kazanmaktadır.



Her şeyden önce, kendi içinde bölünmemiş bir silahlı kuvvetin ağırlığını

hangi tarafa koyarsa, o tarafın kazanacağının mutlak olduğu açıktır. Bu

durumda, nesnel ve öznel koşullar olgunlaşsa bile, son hesaplaşma, silahlı

kuvvetler tarafından, (belki önce kendi içlerinde) yapılacaktır. Mustafa Kemal

Atatürk'ün 19 Mayıs 1919'da Samsun'a çıktığı zaman, bölgenin en kıdemli

komutanı ve sivillere bile buyurma gücüne sahip bir asker olduğu

unutulmamalıdır. Yine unutulmamalıdır ki, Atatürk'ün askeri harekatı, yalnız

düşmana karşı değil, aynı zamanda, padişah yanlısı olanlarla kendisine askeri

olarak başkaldıranlara karşı da yürütülmüş ve kazanılmış bir harekattır.



Yine Mustafa Kemal'in gerek İttihatçılar zamanında, ordunun politikaya

karışmasına karşı çıkmış, gerekse kendisinin Cumhurbaşkanlığı sırasında

komutanları, politika ile askerlik arasında kesin bir tercih yapmaya zorlamış

olmasının altında --orduda siyasetle alakadar unsur bulunmasındaki mahzur--

yatmaktadır (Atatürk, tarihsiz:860). Çünkü, siyasal oyunların ve arenanın

içine giren ordunun, siyasal partilere koşut olarak kendi içinde de

bölüneceğini ve bu durumun, ülkenin uluslararası savunma gücünü yıpratacağını

Mustafa Kemal çok iyi biliyordu. Bu yüzden Atatürk, gerek devrime hazırlandığı

İttihatçılar döneminde, gerekse devrimi gerçekleştirdiği Cumhuriyet döneminde,

özenle orduyu siyasetin dışında tuttu.



Ordunun kendi içinde bölünmediği durumlarda, devrim açısından ordu ile

siyasal iktidar arasında ilginç bir ilişki vardır:



Sağlam bir iktidar ile bütünlüğünü sürdüren bir ordu, birbirlerini

destekler. Ordu ile siyasal iktidarın uyumu bozulduğunda, siyasal iktidarın

gücü büyük ölçüde zayıflamış olur. Bu konuda Arendt'in son derece ilginç bir

gözlemi vardır. Tarih boyunca pek çok devrimi incelemiş olan Arendt şöyle

diyor: Genel olarak devrimler, siyasal otoritenin gücünün ortadan

kaldırılmasına neden olmazlar. Böyle bir güçsüzlüğün sonucu olarak ortaya

çıkarlar (Arendt, 1965: 112).



:::::::::::::::::::



V) NESNEL KOŞULLAR AÇISINDAN TÜRK DEVRİMİ



Bu çalışmanın esasını iki temel üzerine kurmaya çalıştım. Birinci temel,

toplumbilim açısından Mustafa Kemal Atatürk'ün ve Türk Devrimi'nin

incelenmesidir. İkinci temel ise, Atatürk'ün ve Türk Devrimi'nin devrim

tarihi açısından ele alınmasıdır.



Şimdiye dek Türkiye'de yapılan çalışmalar, genellikle devrim tarihi ve bir

devrimin nesnel koşulları üzerinde çok durduğu için, irdelemelerimi daha çok

bir devrimin öznel koşulları üzerinde odaklaştırdım. Böylece Mustafa Kemal

Atatürk'ün Türk Devrimi'ne katkısını daha iyi belirleyebileceğimi umdum.



Yine de kitabın bütünlüğü açısından, bir devrimin genel koşullarını aramaya

çalıştığım bu bölümü bitirmeden, nesnel koşullar açısından Türk Devrimi'nin

bir dökümünü yapmak gereğini duydum. Böylece, bir devrimin öznel koşullarını

incelemeye ve Mustafa Kemal Atatürk'ü çözümlemeye çalıştığım bölüm daha

anlamlı olur diye düşünüyorum.



Türk Devrimi'nin nesnel koşullarını, bir devrimin nesnel koşulları adı

altında dökümünü yapmaya çalıştığım ilkelere göre, aynı sistematik içinde

kısaca ele alacağım. Bu çabam sırasında, Türk Devrimi'nin içinde oluştuğu

ülke ve dünya koşullarının da daha iyi anlaşılacağını umut ediyorum.



:::::::::::::::::::



1) Ekonomik Koşullar



İmparatorluk, ekonomik bakımdan bütünüyle çökmüştü. Şimdi bu koşulları

genel kuramsal çerçevemize göre sıralayalım:



a) Osmanlı İmparatorluğu'nda ulusal gelir dağılımı yalnızca çeşitli

sınıflar ve gruplar açısından adaletsiz olmakla kalmıyordu. Aynı zamanda

kapitülasyonlar yolu ile Türk-Müslüman olmayan teba, tüm Osmanlıyı

sömürüyordu.



Hem iç sömürü oranı çok yüksekti, hem de bu sömürü sonunda elde edilen

gelir içerde kalmıyordu.



b) 3'üncü Ahmet devrinden itibaren başlayan, Batı'ya yetişme çabası ve

--reform-- arayışları, ekonomik olanakların çok önüne geçmişti.



Bir başka deyişle, toplumun ve yönetimin siyasal, toplumsal, askeri ve

ekonomik beklentileri, ekonominin büyüme hızını çok aşmıştı.



c) Osmanlı yönetimi ve halkı, özellikle yabancıların ekonomik alanda

yaptıklarını gözlemek fırsatına sahiptiler.



Gerek tarım alanında, gerekse sanayi alanında özellikle yabancı uyruklu

olan azınlıkların yaptıklarını tüm ülke görüyordu. Bunların bir bölümü

Osmanlı doğumlu oldukları halde yalnızca kapitülasyonların ayrıcalıklarından

yararlanmak için ülkedeki yabancı konsolosluklar aracılığı ile yabancı

uyruklu olmuşlardı.



Bu etkinlikler, Osmanlılar arasında da --niçin biz yapamıyoruz?--, sorusunun

sorulmasına yol açmaya başlamıştı.



d) Toplumda üretimin arttırılmasını engelleyen yapısal darboğazların tümü

vardı. Teknoloji geriydi. İlişkiler hala feodal düzeydeydi. Gerek sermaye,

gerekse teknik bilgi yetersizdi. Bağımlılık ise, dışa doğru tümüyle tek

yönlüydü.



e) Osmanlı İmparatorluğu her ne kadar önceleri İmparatorluğun çeşitli

yerlerinden doğrudan artı ürün alan bir yapıya sahiptiyse de, sonraları bu

gelir kaynaklarının tümünü yitirmiş ve sonunda da kendi artı ürünü dışarı

aktarılır duruma düşmüştü.



Bu nedenle sorunlarını, dışardan kaynak aktararak çözmesi olanağı yoktu. Dış

kaynaklar olarak başvurduğu borçlanma mekanizmaları ise bir süre sonra tam

bir iflas ile sonuçlanmıştı. Bu iflas sonunda, yabancı alacaklılar, ülke

gelirlerine doğrudan doğruya el koymuşlar, bazı vergileri kendileri toplayarak

borçlarını kapatmaya başlamışlardı. --Genel Borçlar-- anlamına gelen --Düyunu

Umumiye-- devlet içinde ayrı bir devlet olmuştu.



Düyunu Umumiye o denli sağlam ve güçlüydü ki, Osmanlı Devleti'nin memuru

olmaktansa, Düyunu Umumiye memuru olmak tercih ediliyordu. Çünkü, zaman zaman

Osmanlı Devleti maaşları ödemekte güçlük çekiyordu. Oysa, temel gıda

maddelerinden alınanlar başta olmak üzere, en güvenli vergi gelirlerine el

koymuş olan Düvunu Umumiye yönetiminin böyle bir sorunu yoktu.



f) Bir yandan yabancıların tüm artı ürün ve artı değeri yurt dışına

götürmesine yol açan ekonomik imtiyazlar, öte yandan alınan borçlar sonunda

iflas etmiş bir ekonomi, yani bir yandan kapitülasyonlar, öte yandan

Düyunu Umumiye, Osmanlı İmparatorluğu için hiçbir biçimde hiçbir çıkış yolu

bırakmamıştı.



Ekonomik koşulları genel olarak değerlendirdiğimiz zaman, İmparatorluğun

ekonomik olarak çökmüş, bitmiş olduğunu hemen görüyoruz.



Bu nedenle, yalnız ekonomik nedenler bile Osmanlı İmparatorluğu'nda bir

devrimin nesnel koşulları için yeterliydi. Bir başka deyişle, yalnızca

ekonomik koşullar, Türk Devrimi'ni zorunlu kılıyordu. Çünkü bu ekonomik

koşulları, bir devrimden başka yolla değiştirmenin yolu yoktu.



:::::::::::::::::::



2) Toplumsal Koşullar



a) Osmanlı toplumu, sahip olunan değerler ve kurallar açısından tam bir

kargaşa, toplumbilimsel deyimi ile, tam bir anomi içinde görünüyordu.



Bir yandan İslam değerleri yozlaşmış, öte yandan Batı değerleri topluma

bölük pörçük bir biçimde sızmıştı.



Yöneticiler, topluma olan egemenliklerini tümüyle yitirmişler, genel istek

ve beklentilere yanıt veremez duruma düşmüşlerdi.



Halk bir yandan sürekli uğranılan savaş yenilgileri sonunda büyük göçlerle

karşı karşıya kalmış, öte yandan günlük yaşamını sürdürmek konusunda bile

akıl almaz güçlüklerin işine düşmüştü.



Bu durumda, ne günlük yaşam açısından, ne de gelecek açısından bir umut

kalmıştı.



Tüm bu belirtiler ve koşullar, anomi'nin en önemli göstergelerinden biri

olan umutsuzluk duygusunu gerek bireysel, gerekse toplumsal açıdan son derece

yaygınlaştırmıştı.



b) Osmanlı toplumundaki farklı cemaat ve milletleri birarada tutan dinsel,

toplumsal, kültürel tüm kurumlar işlevlerini yitirmişlerdi. Ne siyasal, ne

mesleksel, ne de dinsel etkinlikler insanları birbirlerine bağlamaya

yetiyordu.



c) Toplumdaki tutarsızlıkların, çatışma ve çelişkilerin haddi hesabı yoktu.

Hemen hemen her alanda çelişkiler vardı. Bir yanda en Avrupai yaşam biçimi,

öte yanda en dinsel ve yoksul yaşam biçimi, aynı mahallede bile

gözlenebiliyordu.



d) Tüm bu özelliklere ek olarak, Osmanlı toplumu henüz kapitalistleşememiş

bir toplumdu. Bu nedenle de, merkezi bir feodal yapıdan dolayı, oldukça basit

bir ilişkiler ağına sahipti. Sonuç olarak da özellikle asker ve sivil aydınlar

arasındaki huzursuzluklar, ortamı bir devrim için son derece elverişli duruma

getirmişti.



e) Toplumdaki farklı sınıf ve grupların çıkarları tam bir kargaşa içinde,

ancak güçlü olanın ve bu gücünü kullananın elde edebildiği çıkarların

egemenliği altındaydı.



Farklı grup ve sınıfların çıkarlarını geleneksel ve barışçı yollarla

biraraya getirecek mekanizmalar ya yoktu, ya da çökmüştü. Örneğin, parlamento

fiilen hiçbir işe yaramaz hale gelmişti (Oysa aynı --parlamento--yu Mustafa

Kemal Atatürk'ün nasıl işlevsel kıldığı hiç unutulmamalıdır).



f) Çağdaş toplumlarda bile zor görülen toplumsal hareketlilik, Osmanlı

İmparatorluğu'nun son günlerinde çok az sayıda kişi için (savaş vurguncuları

için) belki geçerliydi. Fakat, Osmanlının zaten durağan bir yapıya göre

örgütlenmiş olan ilişkiler ağı, toplumda yukarı hareketliliğe izin verecek

nitelikte değildi.



g) Osmanlı geleneğinde gerek asker ve sivil bürokrasinin genel olarak,

gerekse sivil bürokrasinin bir bölümünü oluşturan --Ulema--nın özel olarak,

önemli bir belirleyici rolü olduğu bilinen gerçeklerdendir. Zaman zaman

--Ulema-- ile --Yeniçeri-- birleşerek Osmanlı tahtını bile denetim altına

almışlardır.



İşte, Tanzimat ve Islahat Fermanları ve Birinci ve İkinci Meşrutiyet ile

daha da güçlenen --bürokrasi--, İmparatorluğun çökmekte olduğunun farkındaydı.

O zamanlar hemen hemen --bürokrasi-- ile aynı anlamda alınabilecek olan

aydınlar da artık İmparatorluğun elden gittiğinin bilincine, varmışlardı.



Yalnız burada önemli olan bir nokta, --aydınlar-- denilen kesimin kendi

içinde tutarlı bir bütün oluşturmadığıdır. Bir bölümü İslam düşüncesine

sığınırken, başka bir bölümü, neredeyse kanımızı bile Avrupa ile

değiştirmekten söz ediyordu. Ancak, tüm grupların ortak bir noktada

birleştikleri görülüyordu: İmparatorluk batmaktaydı ve şöyle ya da böyle

kurtarılması gerekliydi.



Farklı görüş ve düşüncede olan aydınların tümü, yönetimin artık bu biçimi

ile İmparatorluğu sürdüremeyeceği konusunda anlaşmış görünüyorlardı. Bu

aralarda aydınlara karşı (ilerde siyasal koşullar bölümünde ayrıca da

değinileceği gibi) büyük baskılar uygulamaya başlanmıştı. Örneğin, ünlü yazar

ve gazeteci Şinasi, Meclis-i Maarif'teki görevinden, sakalını kestiği

gerekçesi ile Ali Paşa tarafından alındı. Asıl neden, hükümeti eleştirmesi ve

Ali Paşa ile arası açılmış bulunan Reşit Paşa yanlısı olmasıydı

(Ülken, 1966:79).



Birbirleriyle anlaşamayan aydınlar, işlerin kötü gittiği konusunda

anlaşıyorlardı.



h) Osmanlı aydını açısından da halk açısından da beklentiler, toplumun

sağladığı olanakları aşmıştı. İlginç olan nokta, bunun nedeninin, Batı

toplumlarının sergilediği örnekler, ya da dıştan gelen tüketim normları

değil, doğrudan doğruya Osmanlı toplumunun geçmişi olmasıydı.



Bir zamanların görkemli Osmanlı toplumu ve onun sağladığı olanaklar hiç

kuşkusuz hala belleklerde yaşıyordu. Bu açıdan tüm toplumun, güncel olarak

sağlanan olanaklardan daha yüksek beklentilere sahip olması tarihsel bir

birikimin ve kültürün sonucuydu.



--Eski güzel günlerin-- hayali, toplumun tüm kesimleri için geçerliydi. Bu

yüzden, artan huzursuzluk mevcut düzen hakkındaki açık memnuniyetsizliğe

dönüşmüştü.



ı) İmparatorluk, çeşitli etnik ve dinsel grupların Türk yönetimi altında

toplanması ile varlığını sürdürüyordu. Gerek mevcut yönetimin gücünü ve

etkinliğini yitirmesi, gerekse genel memnuniyetsizliğin yaygınlaşması, bu

farklı grupların İmparatorluğa olan bağını büyük ölçüde gevşetmişti.



Merkezi otoritenin zayıflaması sonunda, farklı etnik ve dinsel grupların

ayrılıkçı istekleri arttığı gibi, merkezle olan siyasal ve ekonomik bağları

da son derece gevşemişti.



Bu durumun sonunda, değişik toplumsal gruplar arasındaki farklılıklar daha

da vurgulanmaya başlamıştı. Bir yandan siyasal ayrılık hesapları yapılıyor,

öte yandan, Müslüman-Türk halk ile öteki kesimler arasında düşmanlık tohumları

yeşertiliyordu.



İlerde siyasal nedenler bölümünde görüleceği gibi, bu ayrılıkçı eğilimler

hem Avrupa'daki ulusçuluk akımları ile destekleniyor, hem de İmparatorluk

üzerinde belli hesapları olan büyük devletlerce körükleniyordu.



Böylece, İmparatorluğun yapısından gelen farklı toplumların birarada

yaşaması olayı, son dönemlerde artık bütünlüğü bozucu ve siyasal birliği

zedeleyici bir özellik kazanmıştı.



i) Toplumun bireyleri, gerek sade tebalar, gerekse liderler olarak,

İmparatorluğun batışını tüm boyutları ile algılıyorlardı. Bu yüzden de herkes

bir anlamda --başının çaresine bakmaya-- çalışırken, lider kadro da

İmparatorluğu kurtarmak için kendi görüşleri doğrultusunda hazırlık

yapıyordu.



Örneğin, Mustafa Kemal Paşa da, ülkeyi kurtarmak için kendi kendini

hazırlayan liderlerden biriydi.



:::::::::::::::::::



3) Siyasal Koşullar



Türk Devrimi'ne yol açan koşullar arasında siyasal koşulların, hiç kuşkusuz,

çok özel bir yeri vardır. Tüm ekonomik çıkmazlara ve iflasa, toplumsal olarak

bütünüyle dağınık görünüme sahip olmasına karşın, İmparatorluğun asıl

çöküşünü noktalayan ve dolayısıyla Türk Devrimi'ni doğuran nesnel koşullar,

siyasal koşullardır denilebilir.



a) İmparatorluğun son zamanlarında siyasal iktidarın oluşumu tam bir

kargaşa içindeydi. Bir kez hemen belirtmek gerekir ki, toplumun güç dengesi

tümüyle bozulduğu için, böyle bir dengenin siyasal iktidara da sağlıklı

olarak yansıması son derece zorlaşmıştı. Ayrıca, toplumdaki en güçlü varlığı

iktidara getirecek bir düzenden, ya da tümüyle sağlıklı bir düzenden söz etme

olanağı yoktu.



Osmanlı İmparatorluğu'nun, Sultan-Halife, yeniçeriler de dahil olmak üzere

merkezi bürokrasi ve sipahi üzerine kurulu üçlü düzeninden ve bu düzenin

dengesinden geriye pek bir şey kalmamıştı.



Sivil ve asker bürokratlar bir ölçüde güçlenmiş ve padişahın gücünü

dengeler duruma gelmişti. Yeniçeriler ortadan kaldırıldıktan sonra, merkezi

otorite artık bürokratlar ile Sultan-Halife arasındaki güç dengesinin saray

entrikaları çerçevesinde belirlenmesi ile varlığını sürdürüyordu.



Birinci ve İkinci Meşrutiyetler, İttihat ve Terakki Partisi içinde bir

sivil-asker-aydın koalisyonu doğurmuştu. Fakat bu parti de kendi içinde

tutarlı ve homojen bir bütünlüğe sahip değildi. Ayrıca tek başına toplumun

güç dengesini ne denli temsil ettiği de ayrı bir sorundu.



Böylece, hem toplumdaki güç dengesi belirsiz olduğundan, hem herhangi bir

gücü sağlıklı biçimde iktidara yansıtacak mekanizmalar bulunmadığından, hem

de fiili iktidar, küçük darbeler, suikastler yoluyla ele geçirildiğinden,

toplumdaki güç dağılımı ile siyasal iktidar arasında ciddi bir kopukluk vardı.

Bu durum ise ortamı iç siyaset bakımından tümüyle bir devrim için her an açık

tutuyordu.



b) Siyasal iktidarın nasıl değişeceği sorunu da hem geleneksel Osmanlı

yönteminden sapmış, hem de çağdaş kurallara henüz bağlanamamıştı. Osmanlı

hanedanının artık gücü kalmadığından aile içi hesaplaşmada kimin padişah

olacağı konusu önemini yitirmişti. Çünkü, padişah artık, saray içi entrikalar

ve darbeler sonunda belirleniyordu.



Öte yandan, Meşrutiyet ilan edilmiş olmakla birlikte, gerek seçimlerin

oldukça baskı altında yapılması, gerekse İttihatçıların uyguladıkları

darbesel yöntemler, siyasal iktidarın ne biçimde el değiştireceği konusunda

meşru ve geleneksel kurallar oluşturamamıştı.



Gerek İkinci Meşrutiyet'in ilan ediliş biçimi, gerekse İttihatçıların

hükümete el koydukları --Bab-ı Ali Baskını-- ve daha sonra Mahmut Şevket

Paşa'nın öldürülüşü, iktidarın el değiştirme biçimini adeta darbelere bağlı

bir duruma getirmişti. Bunun ise, darbeye bağlı bir devrim açısından ortamı

son derece hazırladığı açıktı.



c) Osmanlı siyasal sistemi oldukça kapalı bir sistemdi. Her ne kadar

devşirme sistemi ile, Ortodoks Hıristiyan tebanın çocukları eğitilerek

İmparatorluğun en yüksek bürokratik kademelerine dek getiriliyorlardıysa da,

bu düzen, --reaya--nın yönetime katılma şansı bakımından fazla bir anlam

taşımıyordu. Üstelik, İmparatorluğun son zamanlarında artık herhangi bir

--sistem--den söz etme olanağı da kalmamıştı.



Buna karşılık, çağdaş eğitim kurumlarının kurulmuş olması, birtakım

--halk çocuklarının-- da özellikle askeri eğitim kurumları yoluyla iktidar

içinde yer almasına olanak sağlamıştı. Fakat yine de padişah ailesinin daha

çocukluktan önemli mevkilere atanmaları, yönetimi bir yandan yozlaştırıyor,

öte yandan da halka kapalı bir görünüm kazandırıyordu.



Yine de Osmanlının son zamanları, --halk çocuklarının-- eğitim yoluyla

yükselmelerine en çok olanak tanıyan bir niteliğe kavuşmuştu denilebilir. Ne

var ki bu nitelik, ancak tarihsel açıdan ve yalnızca karşılaştırmalı olarak

bir anlam taşıyordu. Yoksa güncel gerekler açısından, yine de Osmanlı

bürokrasisi, belli sınıf ve gruplar dışındaki --teba--ya kapalı özelliğini en

azından görüntüsel olarak sürdürüyordu. Bir başka deyişle, --halkın-- yönetime

katılma duygusu ya da şansı yok gibi gözüküyordu. Bu durum, üyeleri bakımından

en --halkçı-- görünüme sahip İttihat ve Terakki yönetimi döneminde de varlığını

aynıyla sürdürmüştü. Bunun en önemli nedenlerinden biri, pek çok

--halk çocuğunu-- bağrında barındırmasına karşın, İttihatçıların

--tepeden inmeci-- ve seçkinci yaklaşımlarıydı. Bu açıdan, geniş kitleler,

iktidarı kendilerinden gerek ilgi, gerekse ilişki bakımından, oldukça uzak

görüyorlardı.



d) Osmanlı Devleti'nin son zamanlarında yönetime gelenlerin kimleri temsil

ettikleri pek belli değildi. Bu açıdan yöneticilerin temsil ettikleri kişi,

grup ve sınıflarla bağlarının kopması çok önemli bir devrim nedeni oluşturur

gibi gözükmemektedir. Bu gerçeğin temelinde, Osmanlı yönetim geleneğinin,

genellikle --toplumdan kopuk-- olması, bir başka deyişle, yönetimin Padişah'tan

başka kimseyi temsil etmemesi ilkesi yatmaktadır.



Yine de özellikle İttihat ve Terakki döneminde, Parti'nin, anlamı son

derece muğlak olan bir --aydın-- ve --bürokrat-- kesimi temsil ettiği ve

Meşrutiyetçi düşünceleri yansıttığı düşünülebilir. Bu açıdan İttihatçı

yönetimin yaptıkları kendisini destekleyenler açısından hiç de umut verici

değildir. Örneğin, Meşrutiyet adına yönetime el koyan İttihatçılar, siyasal

suikastler dönemini başlatmışlardır. Ayrıca, Meşrutiyetçiliğin bir ön koşulu

olan meşruiyetçilik konusunda da titiz oldukları söylenemez. Bu açıdan,

ülkede artık varlığını duyurmaya başlayan --Batıcı--, --İlerici--, --Meşrutiyetçi--

ve --Meşrutiyetçi-- diye nitelenebilecek düşünceler açısından İttihatçıların

temsil güçlerini yitirdiklerini söylemek çok yanlış olmaz.



Ayrıca, bir süre sonra İttihatçıların kendi içinde de önemli bölünmeler

olmuştur. Bu nedenle de, iktidardaki grubun, daha geniş bir tabana dayalı

olan partinin tüm üyelerini ve destekçilerini temsil yeteneklerini

yitirdikleri söylenebilir. Hiç kuşkusuz, devrimci ve hatta darbeci nitelik

taşıyan bir partideki bu bölünmeler çok önemlidir. Nitekim partinin vurucu

gücünü oluşturan gruptan Yakup Cemil'in idam edilmesi bu bölünmelerden yalnız

bir tanesinin göstergesidir.



e) Yönetim mekanizmasının yetersizliği, Osmanh'nın çökmesinde en önde gelen

ögelerden biridir. İktidardaki kişi, grup ve sınıflardan bağımsız olarak,

Osmanlı Devleti'nin yönetim mekanizması tüm etkinliğini yitirmiş

gözükmektedir. Bürokrasi hemen hemen hiçbir alanda duruma egemen

olamamaktadır. Siyasal iktidar ile bürokrasi arasındaki bağların gevşekliği

bir yana, bürokrasi kendi içinde de güçsüz ve yetersizdir.



Yönetim mekanizmasının yetersizliği Osmanlı'nın çöküşünün ve Türk

Devrimi'nin en önemli hazırlayıcılarından biridir. Askeri yönetim başta olmak

üzere mali yönetim ve sivil yönetimin öteki alanları tam bir kargaşa

içindedir. Yabancıların denetiminde olan --Düyunu Umumiye--, --devlet içinde

devlet-- özelliği kazanmıştır. Rüşvet her alanda ve her düzeyde bürokrasinin

önemli bir ögesi durumuna gelmiştir. Memurların etkin olmaları bir yana,

maaşları bile ödenememektedir.



Devleti yönetenler de bu durumun farkındadırlar. Örneğin Enver Paşa, sırf

bürokrasinin etkinliğini arttırmak için Arap alfabesinin yazılış biçiminde,

okuma ve yazmayı kolaylaştırıcı bir reform bile düşünmüştür.



Yönetim mekanizmasının bu yetersizliği, hangi iktidar olursa olsun, onun

güçsüzleşmesine ve merkezi otoritenin tüm gücünü yitirmesine yol açıcı bir

ögeydi. Bu bakımdan herhangi amaçlı bir devrimi son derece kolay ve hatta

zorunlu kılıyordu.



f) Siyasal çatışmaların barışçı yollara kanalize edilebilmesi de hiç

olanaklı gözükmüyordu. Meclis gerçek işlevlerini yapmaktan çok uzaktı.

İttihatçıların iktidara gelişlerinden kısa bir süre sonra işçi eylemlerini

tümüyle yasaklamış olmaları ve iş yaşamını düzenleyen yasaların eksikliği bu

alanda da (cılız da olsa hak arama çabaları açısından) sorun çözücü değil,

sorun yaratıcı bir nitelik taşıyordu.



Ayrıca, bu konudaki en önemli gelişme, daha önce belirtildiği gibi, siyasal

çatışmaların barışçı yollar yerine, tam tersine darbeler ve suikastlerle

çözülme geleneğinin gittikçe yerleşmekte oluşuydu.



Bu açıdan, toplumdaki çeşitli çatışma ve çelişkilerin barışçı yollara

kanalize edilmesi yerine, devrim yoluyla çözülmesinin güncel beklentilere

daha uygun olduğu rahatlıkla söylenebilir.



g) Bir devrime yol açan nesnel siyasal koşullar arasında, sistemin

karşıtlarına meşru yollar tanımaması olayı, sanki Osmanlı'nın son dönemi için

söylenmiş gibidir. Bir yanda mutlakiyetçi bir yönetimin meşrutiyet adına

sınırlandırılması ile başa geçen İttihatçıların varlığı, öte yanda, bizzat

İttihatçıların her türlü muhalefeti susturucu ve bastırıcı önlemleri, ortamı

siyasal devrim açısından iyice hazır duruma getirmiştir.



h) İmparatorluk içinde kimse artık mevcut siyasal yönetimin, uzun dönemli

sorunlara çözüm getireceğine inanmıyordu. Bu yüzden de çözümler mevcut

siyasal yapının dışında aranmaya başlanmıştı.



Hemen herkes, mevcut siyasal yapıyı değiştirerek vatanı kurtarma reçeteleri

hazırlıyordu. Birbirlerinden oldukça farklı ilkelere göre hazırlanmış olan bu

reçetelerin tek ortak yanı, hepsinin, mevcut siyasal rejimden umut kesmiş

olmalarıydı.



ı) Osmanlı İmparatorluğu'nun yıkılış nedenleri arasında hem siyasal, hem de

ideolojik nitelikli olanı milliyetçilik akımlarıdır. Batı Avrupa'da sanayi

devrimi sonrası geliştirilmiş ve Osmanlı'ya bütünüyle yabancı olan

milliyetçilik ideolojisi önce Balkanlarda etkisini gösterdi. Daha sonra Arap

yarımadasına da atlayan milliyetçilik akımları, en sonunda, İmparatorluğun

sahibi olan Türkleri tek başına bıraktı.



Aslında, milliyetçilik ideolojisi, Osmanlı'yı yıkmak, ya da zayıflatmak

için en etkili araçtı. Farklı dinsel ve etnik gruplardan oluşan İmparatorluk,

bu gruplara milliyetçilik ruhunun aşılanması ile kaçınılmaz olarak

çözülecekti.



İşin ilginç yanı, Osmanlı'yı zayıflatan ve sonunda yıkılışa dek götüren

milliyetçilik eylemlerinin hemen tümünün altında ya da arkasında İngiliz ya da

Rus desteği gibi emperyalist ülkelerin oyunları yatıyordu. Fakat burada hemen

belirtilmeli ki, emperyalist ülkelerin oyunları, tek başlarına, milliyetçilik

akımlarını başlatıp, etkili duruma getiremez. Hiç kuşkusuz, asıl neden,

sanayi devrimi sonrası Avrupa'daki toplumsal, siyasal ve ekonomik gelişmeler

ve milliyetçiliğin bir ideoloji olarak bunların sonucunda biçimlenmiş

olmasıdır.



i) Siyasal düzenin savaş nedeniyle zayıflamış olması, Osmanlı Devleti'nin

çöküş nedenlerinden biridir. Aslında tümüyle zayıflamış İmparatorluk, 1912'de

başlayan Balkan Savaşı ile artık tam bir çöküş dönemini yaşıyordu. Balkan

Savaşı'nda kısmi zaferlerle biraz morali düzelen İmparatorluk, Birinci Dünya

Savaşı ile siyasal tarih sahnesinden çekilmeye hazırlandı.



--Bizi ancak Mısır'ın pamuğu ile Baku'nun petrolü kurtarır-- sloganı ve

hayali ile Almanların yanında savaşa giren İmparatorluk (Beyatlı, 1973:132)

bu savaşı da kaybedince, tarih sahnesinden silinmeye mahkum oldu.



Burada hemen, Anadolu'nun işgali sorununa da değinmek yerinde olur.



On yılı aşkın süredir sürekli savaşta olan Anadolu halkı, İstiklal

Savaşı'na da çok olumlu bakmıyordu. Ne zaman ki düşmanın süngüsü çoluk çocuk

demeden tüm halkı katletmeye başladı, o zaman, başta İstiklal Savaşı'na soğuk

davranan eşraf ve ayan olmak üzere tüm halk, Mustafa Kemal Paşa'nın ne denli

haklı olduğunu gördü.



Bu açıdan Türk Devrimi'ni incelerken, savaş ögesini iki biçimde dikkate

almak gereği ortaya çıkar. Birinci olarak savaş, Osmanlı İmparatorluğu'nu

zayıflatmış, hatta yıkmıştır. Fakat, savaşın rolü bununla bitmez. Yine aynı

savaş, Osmanlı İmparatorluğu'nu yıkarak, yerine yeni bir devlet kurmak için

devrim yapan Mustafa Kemal Atatürk'ün de en önemli psikolojik yardımcısı

olmuş, düşman tehdidini somut olarak halka tattırarak, yeni devleti kurmaya

yönelik devrime, sıcak savaş içinde yoğrulmuş bir halk kitlesini taraftar

olarak kazandırmıştır. (İşgalin devrimi engelleyici özelliğine aşağıda

değinilecektir.)



j) İmparatorluk, son zamanlarda artık gerek ekonomik, gerekse siyasal

bakımdan bir sömürge durumuna dönüşmüştü. Yabancı güçler, İmparatorluğun

maliyesine el koymuşlardı. Ayrıca ticaret ve (ne kadar varsa) sanayi ya

yabancıların ya da ekonomik oIarak dışarı bağımlı kişilerin elindeydi. Ortaya

adeta bir --Levanten İmparatorluğu-- çıkmıştı (Rustow, 1981:11).



Yabancı denetimi, bu temel alanlara ek olarak Bab-ı Ali'yi de boyunduruğuna

almıştı. Gün geçmiyordu ki bir yabancı ülkenin elçisi Osmanlı Hükümeti'ne bir

ültimatom vermesin.



Bütün bunlar yetmiyormuş gibi, işin en acıklı tarafı, Osmanlı vezirlerinin

de (sadrazamlar da dahil) , yabancı ülkelerden medet umar duruma gelmiş

olmalarıydı. Bu yabancı hayranlığı ve taraftarlığı öyle boyutlara ulaşmıştı

ki, büyük ülkeler kendi taraftarı olan kişilerin sadaret makamına gelmesi

için nüfuzlarını kullanır olmuşlardı. Son dönemde görev almış kişiler

arasında Mithat Paşa İngiliz, Mahmut Nedim Paşa Rus, Enver Paşa Alman

taraftarlarına birer örnek olarak verilebilir. (Burada yalnız ülkesine ve

halkına güvenen Mustafa Kemal Atatürk'ün önemi bir kez daha ortaya

çıkmaktadır.)



:::::::::::::::::::



4) Sonuç



Görüldüğü gibi, nesnel koşullar açısından Osmanlı İmparatorluğu'nun bir

devrim ile yıkılması kaçınılmaz bir toplumbilimsel olgu niteliği taşıyordu.

Gerek ekonomik, gerek toplumsal, gerekse siyasal yapı ve koşullar tümüyle bir

devrim için hazırdı.



Yine de Türk Devrimi olmayabilirdi. Örneğin, Sevr Antlaşması sonunda

parçalanan ve işgal edilen Anadolu ve Osmanlılara bırakılan topraklar, yine

bir kukla Padişah yönetiminde sanki Osmanlı'nın devamıymış gibi tarih

sahnesindeki varlığını sürdürebilirdi.



Aslında bu seçenek, Anadolu düşman tarafından fiili denetime alındığı, yani

askeri güçle denetlendiği için en olası seçenek niteliği de taşıyordu. Bir

başka deyişle, nesnel koşulların tümünün bir devrimi hazırlamasına karşılık,

düşmanın işgali, böyle bir devrim olanağım birdenbire son derece kısıtlamıştı. -



İşte bu noktada, bir devrimin öznel koşullarının önemi ortaya çıkmaktadır.

Bir lider olmasaydı, bu lider bir örgüt kurmasaydı ve halkı bir ideoloji

çevresinde birleştirmeseydi, Türk Devrimi'nden söz etmek olanaksız olurdu.



Mustafa Kemal Atatürk'e halk desteğinin verilmesinde büyük yardımı olan

düşman işgali, temelde, Mustafa Kemal Atatürk'ün devrimini ve bu devrimin bir

parçası olan İstiklal Savaşı'nı son derece güçleştirici bir ögeydi.



Savaşların ülkeleri devrime daha açık duruma getirdikleri doğrudur. Fakat

unutmayalım ki, 1919 yılında Anadolu'daki durum bir savaş durumu değil,

yenilmiş bir ülkenin işgal altındaki durumudur. Mustafa Kemal Atatürk, belki

de toplumun devrime uygunluğunu sağlayan tüm nesnel koşulları olumsuz anlamda

dengeleyen böyle bir işgale karşın (ve büyük liderliğiyle, bu işgali bile

kendi amaçları için işlevsel kılarak) Türk Devrimi'ni gerçekleştirmiştir.



:::::::::::::::::::



İKİNCİ KİTAP



Bir Devrimin Öznel Koşulları ve Türk Devrimi



Akılla beş duyu insana rehber



Yıldızlar içinde dünya bir nokta



Gerçeğe susamak beterden beter



Hayalimiz susar meçhul bir yokta



İBRAHİM AGAH ÇUBUKÇU, --Hayalimiz Susar--dan.



:::::::::::::::::::



I



LİDERLİK



Bir vakti vardı Mustafa Kemal'in



Aydınlık, hafif, cesur, sonsuz,



Büıün sıkıntılı anlarda,



Yaşamazdı onsuz.



Bulurdu onu her zaferden.



FAZIL HÜZNÜ DAĞLARCA, --Mustafa Kemal'in Vakti--nden.



Her toplumsal eylemde en önemli ögelerden biri de liderliktir. Liderini

bulamamış bir eylemin etkinliğini sürdürmesi olanaksızdır. Öte yandan, kimi

zaman yetenekli bir lider, umutsuz gibi görülen bir eylemi hedefine

ulaştırabilir.



Devrim açısından da durum bütünüyle böyledir. Lidersiz bir devrim

düşünülemez. Lider ile devrim, bir insan ile bir toplumsal eylemin

içiçeliğini, tam anlamıyla bir bütünleşmeyi simgeler. Lider ve eylem, devrim

süreci içinde birbirlerini tamamlayan, birbirlerinin kimliklerine kendi

özelliklerinin damgalarını vuran iki ögedir.



Tarihe baktığımızda gerek birçok toplumsal eylemin, gerekse pek çok

devrimin, liderlerinin adıyla anıldığını görürüz. Roma İmparatorluğu'ndaki

köle ayaklanmasına ismini veren Spartaküs, Osmanlı İmparatorluğu'nu sarsan pek

çok ayaklanmalar içinde Şeyh Bedreddin, İtalyan Birliği'ni kuran Garibaldi,

Fransız Devrimi'ne damgalarını vuran Mirabeau, Robespierre, Danton, Amerikan

Bağımsızlık Savaşı'nı gerçekleştiren Washington, Sovyet Devrimi'nde Lenin ve

Troçki, Çin'de Mao, Türkiye'de Mustafa Kemal Atatürk, toplumsal eylemlere

isimlerinin damgasını vurmuş olan liderlerden yalnızca birkaç örnektir.



Tarihçiler ve toplumbilimciler için toplumsal eylemlerle, liderler

arasındaki ilişkinin araştırılması, ilginçliğini sürekli koruyan bir konudur.

Toplumsal oluşumların ve tarihin mi liderleri yarattığı, yokşa liderlerin mi

toplumsal oluşumları ve tarihi yaptığı, aslında anlamsız, fakat konunun

ilginçliğini belirleyen bir tartışmadır. Tartışmanın anlamsızlığı, olayın tek

yönlü bir etkileme olmamasından gelir. Toplum ve lider, birbirlerini etkiler

ve tarihi birlikte biçimlendirirler. Hiç kuşkusuz bu etkileşimin altında,

tarihin yadsınamaz belirleyiciliği vardır. Fakat liderler de gerek doğru

teşhisleriyle, gerekse güçlü kişilikleriyle bu oluşumları kendi görüşleri

çerçevesinde etkilerler.



Bu konudaki tartışmaya şu soru ile ışık tutalım: Küçük Mustafa, 1881'de

dünyaya geleceğine, 1781'de ya da 1931'de doğsaydı, acaba yine, Mustafa Kemal

Atatürk olur muydu? Sorunun yanıtı hiç kuşkusuz --hayır--dır. Öte yandan bir

başka soru, konuyu daha da açıklığa kavuşturabilir: 1918-1923 arası Anadolu'da

bir Muştafa Kemal Paşa olmasaydı Türkiye Cumhuriyeti kurulabilir miydi? Bu

sorunun yanıtı da, biraz daha kuşkulu olmakla birlikte, yine --hayır-- dır.

Özellikle Mustafa Kemal Atatürk'ün 29 Ekim 1923'e dek gerek kendi grubu

içinde, gerekse tüm toplumsal ve siyasal yapı içinde karşılaştığı düşmanlık

ve muhalefet düşünülürse, bu --hayır-- yanıtı daha da anlam kazanır. Bırakınız

Halife-Sultan'ı ve onun yandaşlarını; bırakınız dış güçleri ve Anadolu

toprağını işgal etmiş olan yabancı düşmanı, Kurtuluş Savaşı'nın sivil ve

asker lider kadrosu bile Cumhuriyet konusunda Mustafa Kemal Paşa ile aynı

düşünmüyordu. Sivil kadroyu bir yana itsek bile, zafer kazanmış ordu

komutanlarının ve Atatürk'ün en yakın silah arkadaşlarının tutumu açıkça,

Cumhuriyet'e karşıdır. Üstelik bu muhalefet, Mustafa Kemal Paşa'nın varlığına,

başarısına ve yadsınmaz liderlik yeteneklerine rağmen böylesine şiddetli ve

etkilidir. Bütün bu tarihsel koşullar düşünüldüğünde, Mustafa Kemal

Atatürk'süz bir Türkiye Cumhuriyeti'nin düşünülemeyeceği açığa çıkar.



İşte bu soruya verilen yanıtlar, toplumsal ve tarihsel koşullar ile

liderler arasındaki etkileşimi, Türkiye tarihinin somutunda da, genel tarih

yaklaşımı içinde de belirler: Liderler ile toplumsal koşullar araşındaki

ilişki, bir etkileşimdir. Koşulların yarattığı liderler, döner, kendilerini

yaratan koşulları yeniden biçimlendirirler.



Liderin devrimciliği de tam bu noktada yatar: Devrimci lider, kendini

yaratan koşulları doğru değerlendirebilen ve onları yeniden biçimlendirebilen

kişidir. Liderliği, kendini yaratan koşulları doğru değerlendirebilmesinde;

devrimciliği ise, onları yeniden biçimlendirebilmesinde yatar. Bir başka

deyişle, koşulları doğru değerlendirmek, liderlik için yeterli, devrimcilik

için yetersizdir. Yeniden biçimlendirme işlemi için gerekli olan doğru

değerlendirme liderliği belirleyebilir ama, devrimciliğin ancak önkoşuludur.

Lider, ancak doğru değerlendirdiği koşulları, yeniden biçimlendirebildiği

ölçüde devrimcilik niteliği kazanır.



Genelde bir liderin hem başarılı bir lider, hem de başarılı bir devrimci

olması, örgüt ve ideoloji olarak, iki temel öge dışında, doğru teşhise, doğru

zamanlamaya, işlevsel ittifaklara ve hedeften ödün vermemeye bağlıdır. Örgüt

ve ideoloji, devrimin liderlik yanında incelenecek olan iki temel ögesini

oluşturduğundan, bunlar üzerinde ilerde ayrıca durulacaktır.



:::::::::::::::::::



I-) LİDERLİK KONUSUNDA TOPLUMBİLİMSEL YAKLAŞIMLAR



Toplumbilim tarihine baktığımız zaman, toplumsal değişmeyi tümüyle bireye

dayayan hemen hiçbir kuram ya da yaklaşım görmüyoruz. Ancak, bazı

düşünürlerin, toplumsal değişme süreci içinde bireylerin rolleri üzerine

özellikle eğildikleri çalışmalar vardır.



Liderlerin toplumsal değişme içindeki rolünü belirleyen düşünürler,

toplumu genellikle inançlar doğrultusunda, ideolojik planda ortaya çıkan

birikimler sonucu değişen bir varlık olarak ele alıp, liderin bu süreç

içindeki rolünü belirtmeye çalışırlar. Yaklaşımın bu niteliği, temelde

ideolojik ve siyasal bir nitelik taşıyan Mustafa Kemal Atatürk'ün devrimci

eylemine oldukça uygun bir yapı taşır. Yalnız burada hemen, Mustafa Kemal

Atatürk'ün devrimciliğinin tek bir kuram ya da model çerçevesinde

çözümlenmesinin olanaksız olduğunu hatırlatmak isterim. --Türk Devrimi-- ya da

--Anadolu İhtilali-- tek bir modele sığmayacak ayrıntılarla ve çeşitlemelerle

dolu bir eylemdir. Bu nedenle, Atatürk'ün devrimciliğinin ancak toplumsal,

ekonomik, siyasal, örgütsel, psikolojik pek çok ögenin birarada ele

alınmasıyla anlaşılabileceği hiç unutulmamalıdır. İncelenen her bir kuram ve

model, Atatürk eyleminin ancak bir bölümüne ışık tutabilir.



Karizma Kavramı



Burada hemen, toplumsal değişmenin genelde teknoloji ve ideoloji arasında

bir dengeye doğru gelişen bir süreç olduğu hatırlanmalıdır. Bu açıdan,

liderlerin toplumsal değişme içindeki rolü ne denli inançlara bağlı olarak

alınırsa alınsın, altyapısal ögelerin hiçbir zaman dışarıda bırakılamayacağı

gerçeği hiç unutulmamalıdır.



Toplumsal değişmede liderin rolünü açıklamaya çalışan görüşlerin en

önemlilerinden biri, kültürel yapı-toplumsal yapı ayırımına dayalı bir model

geliştirir. Bu modele göre, her toplumun inançları ve değerleri gibi ögeler,

toplumun kültürel yapısını oluşturur. Buna karşılık, toplumsal kurumlar,

bunların yapıları, işleyişleri, birbirleriyle olan ilişkileri de toplumsal

yapı adını ahr.



Kültürel yapı daha esnek, toplumsal yapı daha katıdır, bu görüşe göre. Bu

yüzden, değişmenin ilk tohumları kültürel yapı alanında ortaya çıkar.

Toplumsal yapı daha katı ve değişmez olduğu halde, kültürel yapı, doğrusal

bir biçimde sürekli olarak akılcı bir çizgide gelişir (Weber, 1958:23-27).

Oysa, kurumsal ve örgütsel yapı, eski değerleri ve inançları yansıtmaktadır.

Böylece değişen kültürel yapı ile durgun toplumsal yapı arasında sürtüşme ve

çatışmalar ortaya çıkar.



İşte Weber, bu noktada ortaya çıkarak, kültürel değişmeler sonunda

meşruluğunu kaybetmiş olan toplumsal yapıyı değiştiren kişiye karizmatik

lider diyor. Karizma, Weber'e göre, lideri, öteki insanlardan ayıran

niteliklerin tümüdür. Bu nitelikler, başka insanların lidere mal ettikleri

doğaüstü ya da insanüstü niteliklerin toplamından oluşur (Weber, 1947:358) .

Bir başka deyişle, karizmatik lider, kendisine doğaüstü ya da insanüstü

nitelikler yakıştırılan kişidir. Burada dikkat edilmesi gereken nokta,

liderde gerçekten böyle nitelikler bulunmasının değil, ona böyle nitelikler

yakıştırılmasının önemli olduğudur.



Bir Karizmatik Lider Olarak Mustafa Kemal Atatürk



Mustafa Kemal Atatürk'ün karizmatik liderliği iki açıdan incelenebilir:

Birinci olarak, içinde bulunduğu toplumun toplumsal ve kültürel yapıları

arasındaki sürtüşme ve çatışmayı çözmeşi, ikinci olarak da, kendisine

yakıştırılan insanüstü, doğaüstü nitelikler açısından Mustafa Kemal'in

yaptıklarının gerçekten Weber'in modeli bakımından çok ilginç sonuçlar

vermesidir.



Atatürk'ün yetiştiği toplumun koşullarına toplumsal yapı-kültürel yapı

ayırımı açısından baktığımızda oldukça keskin hatlarla belirlenmiş özellikler

görmekteyiz.



Ondokuzuncu yüzyılın sonu, yirminci yüzyılın başı, Osmanlı'nın altı yüz

yıllık görkemli, birikiminin iç ve dış ögeler sonundaki iflasına tanık

olmaktadır: Toplumsal yapının tüm ögeleri geçmişin İslam Devleti'ni ya da bu

devletin kalıntılarını yansıtmaktadır. Buna karşılık kültürel yapı bir yandan

yüzyılların getirdiği evrimi, öte yandan Fransız Devrimi ile tüm dünyayı

etkileyen değerleri bir ölçüde de olsa kendisine mal etmiştir. Böylece,

İslam'ın, merkezi feodal yapıyı yansıtan devlet biçimi ile, Fransız

Devrimi'nin kapitalist gelişmeyi yansıtan akılcı, eşitlikçi ve dayanışmacı

değer ve inançları tam bir sürtüşme içine girmişlerdi. Bu uyumsuzluğa, bir de

İmparatorluğun Batı karşısında önce askeri, daha sonra da mali ve ekonomik

alanlarda algılanan güçsüzlüğü eklenince, ortaya çıkan durum toplumsal yapı

ile kültürel yapı arasında tam bir çatışmaya dönüşmüştü. Bu çatışma içinde,

İmparatorluğun geleneksel güçleri, eski kurumsal düzen içindeki etkili yerleri

tutmuş olduklarından ve bu yerlere ilişkin çıkarları somut bir biçimde

tehlikede bulunduğundan, toplumsal yapının değişmeden sürmesi yönünde çaba

harcıyorlardı. Buna karşılık, Batı etkisine açık olan ve bu yüzden yeni

kültürel değerleri benimseme şansı yüksek olan asker bürokrasi ve, bir kısım

sivil aydınlar, bir yandan da tarihsel olarak kendilerine yüklenmiş olan

--İmparatorluğu kurtarma-- görevinin baskısı altında, yeni inançların, yani

değişmekte olan kültürel yapının temsilcisi durumundaydılar.



İşte bu uyumsuzluk içinde Weber'in deyimiyle artık meşruluğunu kaybetmiş

olan toplumsal yapının savunucuları, ideolojik planda ne yazık ki İslam'a

sığındılar. Buna karşılık, yeni gelişmekte olan kültürel değerlerin

savunucuları da ideolojik planda, eylemlerini --Batılılaşma-- çerçevesinde

topluma sundular. Böylece günümüze dek uzanan talihsiz Batıcı-İslamcı

çatışması İmparatorluğun yıkılış döneminde iyice billurlaştı. Çatışmanın

talihsizliği, Batıcıların, İslam'ın günümüzde bile işlevsel olabilecek,

barış, kardeşlik, paylaşma gibi kavramlarını dahi, tüm İslam'a karşı

oldukları için yeterince kullanamamalarında; İslamcıların ise, Batıcılığa

karşı oldukları için pek çok çağdaş değer ve uygulamayı yadsımalarında

görülmektedir. Bu konudaki tartışmayı ilerdeki bölümlerde sürdüreceğimizi

belirterek, şimdi, Mustafa Kemal Atatürk'ün karizmatik liderlik işlevini

çözümlemeyi sürdürelim.



Osmanlı Toplum Yapısında Durum



Osmanlı'nın toplumsal yapısının önemli bir bölümü olan siyasal mekanizmalar

da artık işlevselliğini kaybetmişti. Peygamber'in Halifesi olarak devlet

başkanlığını sürdüren Padişah ve onun simgelediği siyasal erk, artık toplumun

gereksinmelerine yanıt veremiyordu. Her ne kadar, Birinci ve İkinci Meşrutiyet

eylemleri, siyasal erke bir ölçüde de olsa, bazı payandalar getirmişse de,

bunlar yeterli olmaktan çok uzaktı. Bu açıdan, geleneksel yapı anlamında

değil, fakat Weber'in terimleriyle, siyasal iktidar da yeni kültürel değerler

karşısında meşruluğunu kaybetmişti. Fransız Devrimi ile, bütün dünyaya

yayılan ve yeni gelişen kapitalist sınıfın siyasal bakımdan da işlevsel

olmasını sağlayan, --kardeşlik--, --eşitlik--, --adalet--, --dayanışma-- gibi

kavramlar, Osmanlı siyasal yapısı içinde yeterli yansıma bulamıyordu. Oysa,

aynı kavramlar, asker bürokrasi ve sivil aydınlar arasında oldukça geniş bir

biçimde taraftar bulmuştu.



Toplumsal yapı ile kültürel yapı arasındaki sürtüşme eğitim alanında da

belirginleşmişti. Bir yandan İslam'a dayalı temel eğitim egemenliğini

sürdürürken, öte yandan birçok Batı türü yüksek eğitim kurumu topluma

aşılanmıştı. Tüm toplumsal yapı eskiye göre örgütlenmiş olduğundan pek doğal

olarak bu yeni eğitim kurumları ancak birer yama gibi kalmış, sürtüşmeyi

şiddetlendirmekten başka bir işe yaramamıştı. 31 Mart olayının,

alaylı-mektepli ekseni üzerinde odaklaşması, toplumsal yapı-kültürel yapı

uyumsuzluğunun eğitim alanında belirginleşmiş olduğunun en güzel kanıtlarından

biridir. Meşruluğunu kaybetmiş bir toplumsal yapının kurumu olarak eğitimin

bir başka değerlendirilmesi de yazı konusunda görülmektedir. Arap alfabesinin

kültürel yetersizliği belirgin bir biçimde ortaya çıkmış ve bu yetersizliği

gidermek için çeşitli çabalara girişilmişti. Ahunzade'nin önerilerinden,

Enver Paşa'nın ayrık yazısına, kadar pek çok girişim, toplumsal yapı-kültürel

yapı çatışmasının görünümleri olarak ortaya çıkmıştı.



Meşruluğunu kaybetmiş toplumsal yapının bir başka görüntüsü de, hukuktu.

Daha İmparatorluğun güçlü dönemlerinden başlayan örfi hukuk olayı bile,

değişen dünyanın gereklerini yerine getirmekte yetersiz kalıyordu. Dışa

bağımlı olarak gelişmekte bulunan kapitalist filizler için bile Mecelle

yetersiz kalmıştı. Çalışma dünyası yanında, evlilik, mülkiyet gibi kurumlar

da, yasal yetersizlikleri yaşıyorlardı.



İşte, Weber'in deyişiyle, karizmatik lider Mustafa Kemal Atatürk,

meşruluğunu kaybetmiş bu toplumsal yapı ile yeni değerleri içeren kültürel

yapı çatışmasını çözen bir kişi olarak ortaya çıktı. Yıpranmış, günün

gereklerine yanıt veremeyen, eski değerlere göre örgütlenmiş olan, bu yüzden

de Weber'in --meşruluğunu kaybetmiş-- olarak nitelediği toplumsal yapıyı, yeni

oluşan kültürel yapıya uygun olarak değiştirdi. İslam'a göre kurulmuş ve

işlevşelliğini kaybetmiş toplumşal yapının yerine, Fransız Devrimi'nin

getirdiği düşüncelere dayalı yeni Batılı kültürel yapıya uygun toplumsal

örgütlenme biçimlerini ve yeni kurumsal düzeni yerleştirdi. Bir yandan

siyasal erki geleneksel kaynaktan meşru kaynağa kaydırırken, öte yandan

--Atatürk Devrimleri-- denen reformlarla bütün toplumsal, hukuksal, kültürel

yaşamı yeniden düzenlemişti. Sanırım, tarihte, toplumbilimsel işlev anlamında

Weber'in --karizmatik lider-- tipine Mustafa Kemal Atatürk'ten daha uygun bir

kişi yoktur.



Mustafa Kemal Atatürk'ün karizmatik bir lider olarak ortaya çıkması ve

topluma egemen olması yanında yeni bir toplumsal yapı oluşturması da Weber'in

modeline bütünüyle uymaktadır. Bilindiği gibi Weber, toplumsal yapının

meşruluğunu kaybetmesi sonunda ortaya çıkan liderin bir süre sonra

izleyicileriyle birlikte yeni bir yapı kuracağını söyler ve buna,

--karizmanın kurumlaşması-- ya da --karizmanın olağanlaşması-- (routinization of

charisma) der (Weber, 1947:358-373). İşte Mustafa Kemal Atatürk, 29 Ekim 1923

tarihinden başlayarak yaptığı reformlarla --karizmasını olağanlaştırmış ve

kurumlaştırmıştır--.



Mustafa Kemal Atatürk'ün Kişisel Karizması



Bir liderin karizması, toplumsal işlevi ile birlikte, ona yakıştırılan

insanüstü ya da doğaüstü özelliklerde kişisel olarak da belirlenir. Burada

önemli olan nokta, herkesin lidere yakıştırdığı bu insanüstü ya da doğaüstü

niteliklerin varlığına liderin kendisinin inanmamasıdır. Çünkü, kendinde

insanüstü ya da doğaüstü nitelikler vehmeden bir kişinin, liderliğin önde

gelen niteliklerinden biri olan gerçekçiliğini koruyabilmesi olanaksızdır.

Şimdi Mustafa Kemal Atatürk'ün karizmasına kişisel açıdan bakalım.



Önce, Mustafa Kemal Atatürk'ün gerek doğal yetenekler, gerekse kendini

bilinçli olarak hazırladığı sıralarda kazandığı özellikler açısından

gerçekten bir insanın sahip olabileeeği en üstün ve en seçkin niteliklere

sahip olduğunu belirtmeliyiz. Burada, doğanın kendine verdikleriyle, kendi

kendini hazırlarken edindikleri, tümüyle birbirini pekiştirmektedir.



İşte gerçekten seçkin niteliklere sahip bir kişi olan Mustafa Kemal Atatürk,

kazandığı zaferler ve başardığı işlerle de desteklenince, kolayca adeta

mitolojik bir kişiliğe büründü. Gerek yaşarken, gerek yaşamından sonra, onun

hakkında anlatılanlar, kişiliğinin bütünüyle --karizmatik-- bir özellik

kazandığının kanıtıdır.



Kişisel gelişimi sırasında, karizmasının ilk tohumları, matematik hocası

Mustafa'nın, kendisine Kemal adını takmasıyla başlar. Olayı, Kılıç Ali şöyle

anlatır:



--Mustafa, Askeri Rüştiyesine devama başladıktan sonra kendisinde riyaziyeye

karşı bir merak peyda olmuş ve bu merakı günden güne çoğalmaya başlamış.

Sınıf arkadaşları amali erbaaya çalışırken o, cebir meselelerini halletmeye

koyulmuş. Tesadüfen mektepteki riyaziye hocasının da ismi Mustafa imiş. Hoca,

talebesi Mustafa'daki bu büyük istidadı gördükçe kendisine mektep usul ve

kaidelerine uygun tarzda verdiği --Aferin-- ve --Tahsin-- gibi mükafat

varakalarını az görmüş. Aynı zamanda onu aynı ismi taşıyan diğer talebe

arkadaşlarından da ayırdetmeyi düşünerek Mustafa'ya bir gün, --Oğlum, senin de

ismin Mustafa, benim de... Bu böyle olmayacak. Aramızda bir fark olmalıdır.

Bundan sonra senin adın --Mustafa Kemal-- olsun,-- demiş. Riyaziye hocası

Mustafa Efendi'nin bu ileri görüşü cidden şayanı hayrettir.--

(Kılıç Ali, 1955:,11-12).



Görüldüğü gibi, zeka gibi doğal yeteneklerle, ilgi ve çalışkanlık gibi

sonradan kazanılan özelliklerin birlikte geliştirdiği karizma Mustafa Kemal'i

henüz okul çağındayken yakalamıştı. Şimdi, üretilen karizmasına, mahalleden

iki katkıyı görelim. Çocukluk arkadaşı ve Ankara eski belediye başkanlarından

Asaf İlbay anlatıyor:



--Evimizin bahçesi büyüktü. Sık sık mahalle arkadaşları toplanır ve o

zamanlar Selanik'te pek moda olan --Mançık-- oyununu oynardık. Bu bir nevi

--Birdirbir-- oyunuydu. Bir kişi eğiliyor ve diğerleri sırayla üzerinden

atlıyorlar. Oyuna iştirak etmezdi, ama seyrine de bayılırdı. Hele içimizde

düşenler filan olursa, keyfine payan olmazdı. Bir gün kararlaştırdık. Yaka

paça zorla oyuna iştirak ettirdik. Sırayla hepimizin üzerinden atladı ve sıra

kendisine gelince, eğilmeden dimdik durdu ve: --Haydi, atlayın!-- dedi. Biz

başını yere doğru eğmesi için ısrar ettikçe, o: --Ben eğilmem! Böyle

atlarsanız atlayın!-- diyordu.-- (Sel Yayınları, 1955:100-101).



Aynı olay, yine İlbay'ın ağzından tekrarlandığında, --Onu eğilmeye razı

edemediğimizi gayet iyi hatırlıyorum. Ömrünün sonuna, kadar da eğilmedi.--

eklemeleri yapılmıştır (Gençosman, Banoğlu, 1971:36).



Bu olayda da Mustafa Kemal Atatürk'ün doğuştan getirdiği ve sonradan

kazandığı özelliklerin bir belirtisi olan --eğilmezlik-- bir liderlik niteliği

olarak vurgulanmaktadır. İşin ilginç yanı, Atatürk'ün bu niteliğinin bütün

yaşamına egemen oluşudur. Örneğin, İttihat ve Terakki ile hem liderlik, hem

de ordunun politikada yeri konusunda çatıştığı sıralarda Enver Paşa, onun

--dikkafalı-- oluşundan yakınmaktadır. Bir başka tipik olay, İmparatorluğun

çöküşünü durdurmak için yaptığı girişimler sırasında İttihat ve Terakki'nin

önemli liderlerinden, Hariciye Nazırı Halil Bey ile görüşmek istemesi

sırasında olur. Nazır, kendisini çok bekletince kızan Mustafa Kemal, uzun bir

süreden sonra kabul edileceği haberini alınca, Nazır'ın muavini ile

konuşmasını bahane ederek, odacıya: --Beklesinler! -- yanıtını verir

(Aydemir, 1963:264-265) .



--Eğilmezlik-- simgesi, Osmanlı'nın yıkıntısı üzerine Türk ulusçuluğunu

yaratmaya çalıştığı sıralarda, kişisellikten çok, ulusal bir nitelik olarak

da kullanıldı. Örneğin, Banoğlu'nun Enver Behnan Şapolyo'dan aktarma olarak,

Cemal Granda'nın ise doğrudan tanık olduğu biçimde anlattığı şu ünlü fıkrayı

hatırlayalım: Olay, İngiltere Kralı VIII'inci Edward'ın yurdumuza gelişi

sırasında Dolmabahçe Sarayı'nda verilen bir şölende geçer:



--Yemek sırasında hoş mu, yoksa nahoş mu demek gerek, kestiremeyeceğim bir

olay geçti. Garsonlardan biri, fazla heyecanlandığı için mi nedir, elindeki

büyük porselen tabakla yere yuvarlandı. Sofradakilerin utanç içinde önlerine

baktıkları anda Atatürk, sanki hiçbir şey olmamış gibi Kral'a doğru eğilerek:

--Bu millete her şeyi öğrettim, fakat uşaklığı öğretemedim-- diye hem meseleyi

kapattı, hem de ortalığı neşeye boğdu. Garsona da: --Vazifene devam et!--

emrini verdi.-- (Granda, 1973:362-363; Banoğlu,1954-a:76).



Kişisel karizması ile toplumsal eyleminin iç içe geçmişliği, bu

--eğilmezlik-- ana düşüncesi çevresinde çok iyi görülebilir. --Hürriyet ve

istiklal benim karakterimdir-- sözü yine ulusal bağımsızlığı pekiştirmek için,

Bağımsızlık Savaşı sırasında söylenmiş bir sözdür (Hakimiyet-i Milliye,

23 Nisan 1921).



Kişisel Karizmanın Yaratılması



Mustafa Kemal Atatürk'ün kişisel karizması yakınlarının anılarıyla,

özellikle, ölümünden sonra çok daha güçlendirilmiştir. Örneğin, kağıt oyunu

öyküleri bile bu karizmaya katkıda bulunur. Hikayenin birini Şükrü Kaya'nın

özel kalem müdürü Nejat Saner anlatıyor:



--Atatürk, İran Şah'ı, İsmet İnönü, İngiltere Büyükelçisi Sir Percy Lorraine,

Şükrü Saraçoğlu poker oynuyorlardı. (Sonradan Şükrü Saraçoğlu yerini,

Orgeneral Fahrettin Altay'a bırakacaktı.) Heyecanla seyrediyoruz. Bir kağıt

dağılışında oyun açılmış, İsmet İnönü ve Sir Percy Lorraine ellerindeki

kağıtlara göre oyuna girmişlerdi. Birdenbire Atatürk, kendi kağıtlarına

bakmadan İran Şah'ına, --Ali Biraderim, müsaade ederseniz ben sizin

kağıtlarınızla bu oyuna gireyim-- dedi. Buna karşı Şah, --Memnuniyetle Ali

Biraderim-- diyerek kağıtlarını Atatürk'e verdi. Kağıt istenildiği zaman

İsmet İnönü iki kağıt aldı. Sir Percy Lorraine ise hiç kağıt istemedi.

Atatürk de iki kağıt alarak bakmadan, --Rest-- dedi. İsmet İnönü, elinde küçük

bir üç olduğu için kaçtı. İngiliz Büyükelçisinde ise servi bir küçük ful

varmış, --Gördüm-- diye cevap verdi. Kağıtlar açılınca, Atatürk'ün üç asına,

iki dam gelmiş olduğu görüldü ve tabii bütün potu Şah adına Atatürk aldı ve

gülerek İsmet Paşa'ya, --İnönü! Sefir Cenaplarına söyle, benim şansımla Şah

Hazretlerinin şansı birleşince, işte böyle kuvvetli olur-- dedi ve ilave etti:

--Ama kendileri de bize katılırsa cihanda kuvvetli oluruz. Değil mi?--

(Saner, 1975:60-61).



Görüldüğü gibi bu öyküde, Atatürk'ün şansının bile ötekilerden iyi olduğu

ve kişisel yetenekleriyle de bu şansı politika alanında bile değerlendirdiği

belirtiliyor. Hüsrev Gerede'nin anlattığı bir başka poker öyküsü de kişisel

yetenekleri oldukça vurgular:



--Atatürk, hiçbir zaman talih oyunlarını sevmez, arkadaşlarını da kumardan

uzak görmek isterdi. Bazen vakit geçirmek için poker oynadığı olurdu. Bizzat

bana anlattığına göre, sevdiği ve takdir ettiği bir yabancı sefir ve madam ile

bir akşam yemeğini müteakip pokere oturmuşlar. Şakadan oynandığını sezemeyen

sefirin madamı, Atatürk'ün kaybetmeye başladığını görünce kendi diliyle:

--Türk liraları bizim memlekete akıyor-- diye memnuniyetini belirtmiş. Bu sözü

güzelce anlayan Atatürk, hiç anlamamış görünerek, oyuna gayret vermiş.

Saatler geçtikçe, fevkalbeşer mütehammil bir vücut ve kafanın ezici ve

bunaltıcı hakimiyeti altında sefir cenapları yavaş yavaş çökmeye ve nihayet

alabildiğine kaybetmeye başlamış. Zavallı madam, betbeniz atmış bir halde, bu

kadar borcun altından nasıl kalkabileceklerini düşünürken, Atatürk,

--Madam...Şimdi de sizin paracıklarınız Türkiye'ye akıyor!-- demiş. Fakat

kadıncağızı fazla üzmemek için de, hemen oyunun, ciddi..olmadığını, bir

şakadan ibaret olduğunu söyleyerek, misafirlerinin yüreğine kibarca su

serpmiş...-- (Banoğlu, 1954-a:85).



Bu hikayedeki --fevkalbeşer-- sözcüğü bilindiği gibi, doğrudan doğruya

--insanüstü-- demektir. Bu açıdan, Anadolu'ya geçerken yanına kurmay başkanı

olarak aldığı Hüsrev Gerede'nin bu anısını, tam --karizma yapıcı-- bir öge

olarak ele almak olanağı vardır. İran Şah'ı ile birlikte oynanan poker ile

birleştirildiğinde, öykünün mesajı ve önemi daha da belirginleşir.



Hıfzı Veldet de Atatürk'ü şöyle anlatıyor:



--Bence Meclis'in en iyi konuşan ve olayları en doyurucu biçimde anlatan

hatibi Muştafa Kemal Paşa'ydı. Kesin ifadeli, çok etkili, kararlı, zaman

zaman sertlik taşıyan, fakat batmayan, ürkütmeyen bir konuşma tarzı vardı

Reis Paşa'nın.



O, seyrek, fakat özlü konuşurdu.



Meclis'e başkanlık ettiği günler, laf meraklısı kimi milletvekillerinin

konu dışına çıkmalarına müsade etmez, görüşmeleri, her zaman, tartışılan

konunun doğrultusunda yürütür ve böylece çalışmalardan daha çabuk sonuç

alınır, işler daha çabuk yürürdü.-- (Velidedeoğlu, 1971: 201).



:::::::::::::::::::



II-) KARİZMATİK LİDER OLARAK MUSTAFA KEMAL ATATÜRK'ÜN ÖZELLİKLERİ



Atatürk'ün --insanüstü-- ya da --doğaüstü-- kişiliği hakkında anı, öykü, olay,

söylenti ve yorumlar hep birlikte, onun --karizma--sını oluşturur.



Mustafa Kemal Atatürk hakkında anlatılanları ve kendisinin anlattıklarını

dikkatli bir gözle incelersek şu noktalarda yoğunlaşan --karizmatik ögeler--

görürüz.



1) Gerektiğinde adeta yemez içmez ve uyumazdı. Bunun en tipik örnekleri

Bağımsızlık Savaşı sıralarında ve Büyük Nutuk'unu yazarken görülmüştür. Hatta

genellikle geceleri uyumaktan hoşlanmadığı ve sofrası dağıldıktan sonra,

odasına çekilip uyumak yerine okuduğu ve bu yüzden Mahmut Esat Bozkurt

tarafından ona --Türk Milletinin Gece Bekçisi-- adı takıldığı söylenir.



Bu konuda kendisine uzun yıllar hizmet etmiş olan Cemal Granda (Çelebi) şu

öyküyü aktarıyor:



--Atatürk için --içkiyi bırakmaz-- diyenler, acaba bir gün gelip

aldanacaklarını hiç düşünmüşler midir? O'na içkiyi bıraktırmak isteyenler, o

zaman kimbilir nasıl şaşırmışlardır? Evet, bu kadar içki kullanan ve ondan

ayrılmaz görünen adam, üç ay hiç rakı içmeden de durabiliyor.



Atatürk hiç kimsede bulunmayan büyük bir irade gücüne sahipti. Eğlenmesini

de, içmesini de, çalışmasını da çok iyi bilirdi. Büyük Nutuk'unu yazarken ben

bunun tanığı oldum. Akşamları yine sofra kuruluyor, herkes karşısında yiyor,

içiyor, fakat O, ağzına bir damla bile içki koymuyordu. Hatta yemek yerken

herkesin içkisini gülümsemeyle seyredişi hala, gözümün önündedir. Oysa ben

içkiye alışkın insanların bir gün bile içmeden duramayacaklarını sanırdım.

Atatürk'ün tam üç ay kendi isteğiyle içkiye boykotuna benimle birlikte tüm

çevresindekiler de şaşıp kalmışlardı. Bu da O'nun görev aşkını ve

sorumluluğunu, alışkanlıklarının ve beğenilerinin de üstünde tuttuğunun en

güzel örneklerinden biridir.



Atatürk'ün sevdiği ve güvendiği insanlardan otuzbeş yıllık arkadaşı İzmit

Milletvekili Süreyya Yiğit, bir anısında şunları anlatmıştı: --Atatürk, büyük

işler hazırlarken asla alkole ilgi göstermezdi. Nitekim Erzurum'dayken biz

içerdik, o içki teklifimizi kabul etmez, kahve içmekle yetinirdi. Korkunç

derecede irade gücü vardı. İçkiyi irade zaafından değil, düpedüz sarhoş

olmak için içerdi.--



Çankaya Köşkü'nde Büyük Nutuk'unu hazırlarken, hiç içki içmediği gibi,

kırksekiz saat hiç gözünü kırpmadan yazı dikte ettirişini de hatırlarım. Öyle

ki, yazı yazmaktan yorulan değişiyor, fakat O binlerce belge arasından

ayırdığı notlarıyla büyük eserini tamamlamak için uykusunu bile vermekten

çekinmiyordu. Böyle zamanlarda, yazdıklarını sofrada arkadaşlarına okutur,

sonra yine eski köşkün çalışma odasına geçer, kah oturarak kah ayakta,

çalışmalarını sürdürürdü. Nutuk, çalışmanın, insan gücünün nasıl üstüne

çıkışını gösterdiği için, ayrı bir önem de taşımaktadır.



Atatürk'ün hiç uyumadan üç gün durabildiğini de görmüş ve gözlerime

inanamamıştım. Cephede değildik, savaş da yoktu. Uykusuzluğu gerektirecek

önemli bir olayla da karşı karşıya bulunmuyorduk. Fakat O, bir işe, ama ciddi

bir işe başladı mı, onun sonunun geldiğini görmeden asla rahat edemezdi.



Atatürk, çalışmaları sırasında yer ve zaman ögeleriyle ilgili değildi.

Nerede ve hangi şartlar altında olursa olsun, yurt çıkarlarını kapsayan bir

görev belirdi mi, onu yerine getirmeye çalışırdı. Gezileri sırasında trende

ya da otomobil içinde evrak açtırarak çalıştığı çoktur. En keyifli eğlence

anında sofrada bile karşısında görevlilerden birini gördü mü sohbeti,

konuşmayı hemen yarıda keser, --Beni mi istiyorsun ?-- diye kalkıp giderdi.

Ülke işlerini her şeyin üstünde tutardı. Eline aldığı herhangi bir işi de

yarım bırakmaz, bitirmeden rahat edemezdi. Bazen hiç durmadan okuduğu,

kırksekiz saat aralıksız çalıştığı da olmuştur. Çankaya Köşkü'nde eline

geçirdiği bir tarih kitabını bitirmek için iki gün, iki gece hiç yatağa

girmemiş, şezlongta dinlenmekle yetinmişti. Yalnız kaldığı ya da okuduğu

zamanlar masaya pek iltifat etmez, koltuğa babdaş kurup oturmayı daha çok

severdi.



Tarihle uğraştığı sıralarda, Atatürk içerde çalışıyor, ben kapıda oturmuş





bekliyordum. Ara sıra uyumamak için banyoya gidip, yüzüme su vuruyor, sonra

anahtar deliğine gözümü uydurup, bir post üzerinde yüzükoyun uzanıp Nutku

hazırlayan Atatürk'ü gözetliyordum Saat sabahın beşine geliyordu. Uykumu

dağıtmak için elime bir kitap almıştım. Adı --İzmir'in İşgali--ydi. Çok meraklı

olan bu kitaba kendimi kaptırdığım halde, tüm uğraşım boşa gitmiş, şafak

sökerken dayanamamış, yorgunluğun etkişiyle uyuyakalmışım.



Bu sırada Atatürk zile basmış, fakat ben koltukta derin bir uykuya

daldığım için uyanamamışım. Zille uyandıramayınca, kendisi çağırmak zorunda

kalmış. Bir de baktım ki, kapıyı aralamış: --Çelebi, Çelebi!-- diye sesleniyor.

Hemen yerimden fırladım, --Paşam. Emrediniz...-- diyebildim.



Ama bendeki korkuyu varın siz hesap edin. Bağıracak, parlayacak diye ödüm

kopuyordu. Ellerimi önüme kavuşturmuş, bekliyordum. Fakat nedense kızmadı.

Gayet sakin yüzüme bakarak, --Bana bir kahve getiriniz-- dedi.



Hemen koştum. Orta şekerli bir kahve yapıp getirdim. Daha kahveyi içmeden,

--Senin tahammülün kalmamış, haydi git yat, arkadaşların gelsin!-- dedi.

Söyleyecek hiçbir şey kalmamıştı. Sadece kekeleyerek, --Paşam, uyumadım.

Kitap okurken içim geçmiş-- diyebildim. Gidip arkadaşları kaldırdım. Hizmeti

devrettim ve yatmaya gittim.



Akşam nöbet sırası yine bana gelmişti. Üçüncü gecedir ki, Atatürk gözünü

kırpmıyordu. Kütüphanede yere serili bir ayı postunun üstüne uzanıyor ve

çalışıyordu. Notların arasına gömülmüştü. Yerler tarih kitaplarıyla doluydu.

Sadece duş yapıyor, kurulanıp tekrar odaya kapanıyordu. Yemeği bile

kütüphaneye getiriyorduk. Yüzü hafifçe süzülmüş gibi geldi bana.--

(Granda, 1973:72-75).



2) Son derece cesurdu, ölümden bile korkmazdı. Özellikle savaş alanlarında

gerek birliklerine ve ast komutanlarına, gerekse üst komutanlarına

davranışları bunun kanıtları olarak anlatılır. Ayrıca, Bağımsızlık Savaşı'nı

örgütlerken Ali Galip olayı ve Sivas'a gidişi, küçüklüğündeki savaş

oyunlarında Asaf İlbay'ın anlattığı --baskın girişkenliği--

(Gençosman, Banoğlu, 1971:36), cesaret ögesini kişisel niteliği ile birlikte,

toplumsal ve askeri eylemlerinin bir simgesi yapmıştı. Mahmut Yesari bu

niteliğinden dolayı onu --korku bilmeyen adam olarak tanıdım-- der. Onu tedavi

eden ünlü hekim Mim Kemal, cesaretini kastederek, hastalığı sırasında

--Ölüm ondan korktu-- demiştir.



Aşağıdaki satırlar, bu konudaki karizmasının nasıl oluştuğunu çok iyi

belirler:



--Onu ilk defa siperde gördüm. Çanakkale'de Anafartalar grubu kumandanıydı.

Bizim Fırka vaziyetini tetkike gelmişti.



Kendisi miralaydı, maiyetinde, kolordu kumandanı mirlivalar vardı. --O--,

--Paşalar--a kumanda eden bir --Bey--di.



Siperleri ziyarete gelen başka kumandanlar da görmüştüm. Enver Paşa'nın

cesareti, ataklığı dillere destandı.



Ben lapacı padişaha vekalet eden başkumandan vekilinin gözlerinde, daima

bir komiteci hilekarlığı gördüm.



Çanakkale'de çarpışan Türk kuvvetlerinin başına hangi sakat endişelerle

musallat edildiğine bir türlü akıl erdiremediğim Alman kumandanının, ateş

hattına geldiği zaman, birdenbire yağmaya başlayan şarapnel yağmurlarını

görünce, yere diz çökerek kendi dilince şahadet eder gibi saklandığını da

gördüm.



--O--, sipere bir salona giren bir erkanıharp zabiti gibi girdi. Ve

sıçanyollarında, ona yol gösterdiğim oldu.



Evet, bu yazıların başında, yıllardan beri görmeye alıştığınız imzanın

sahibi, Çanakkale harbinde ihtiyat zabit namzedi Mahmut Esat Efendi'ydi

(Mahmut Yesari).



Ben, ona yol gösterirken, günlerden değil, aylardan beri siper hayatına

alışmış olduğum halde titriyordum, fakat --O--, boyunun uzunluğuna rağmen,

ayaklarının ucuna basarak doğrulur; siperlerin üzerinden düşman siperlerine

bakardı.



--Düşman siperlerine bakmak!-- Bu, hiç kolay değildi. Düşman ateşten göz

açtırmazdı. --O--, bu --göz açtırmayan ateş--e --gözlerini kırpmadan-- bakardı.



--O--nu ben, ilk defa, --Korku bilmeyen adam-- olarak tanıdım.--

(Banoğlu, 1955:75) .



3) Çok iyi bir komutandı. Cephede bulunan komutanların gözleriyle

göremediklerini görürdü. Yunus Nadi şu öyküyü anlatıyor:



--Sakarya muharebesinden sonraydı. Erkanıharp zabiti cepheden alınan

malumatı Başkumandan Müşir Gazi Mustafa Kemal'e okuyordu. Malumat meyanında

cephe kumandanlarından birinin Seyit Gazi veya Döker'in bilmem ne kadar şark

veya şimalinde bir düşman fırkası görüldüğünden bahsediyordu. Paşa kaşlarını

çatarak, --Hayır, orada düşman fırkası olamaz ve yoktur. Yazınız, iyi

baksınlar!-- dedi. Erkanıharp zabiti gittikten sonra orada iki saat daha kaldı.

Biz öğle yemeği yerken, zabit tekrar geldi.. --Haber aldım filhakika orada

düşman fırkası yokmuş efendim-- dedi. Cephedeki kumandan gözle görülen bir

düşman fırkasından bahsederken, Gazi Paşa, altıyüz kilometre uzaktan orada

düşman fırkası olmadığını görüyor ve ihtar ediyordu

(Banoğlu, 1955:59 ve 92-93). (Banoğlu bu fıkrayı aynı kitabın iki ayrı yerinde

iki ayrı ağızdan ve iki ayrı biçimde aktarmaktadır. İkinci biçim, Muzaffer

Kılıç tarafından anlatılmıştır ve birinciden biraz daha ayrıntılı olmakla

birlikte esas bakımından aynıdır.)



İyi komutanlığı yalnız üstün görüş yeteneğinden değil, cesaretinden ve

askerlik bilgisinin yüksek oluşundan gelirdi. Kendisinin anlattığı şu öykü bu

konudaki özelliğini daha iyi vurgular:



--...Alay ve batarya kumandanına efradı tamamen toplayıp küçük bir istirahat

vermelerini söyledim. Denizden mestur olarak on dakika tevakkuf edecekler,

sonra beni takip edeceklerdi. Ben de, orada bir Aptalgeçidi vardır, o

Aptalgeçidi'nden Conkbayırı'na gidecektim. Yanımda yaverim, emir zabitim ve

sertabip ile oralarda tekrar bulunduğumuz fırka cebel topçu taburu kumandanı

olduğu halde evvela atlı olarak yürümeğe teşebbüs ettik, fakat arazi müşait

değildi. Hayvanları bıraktık, yaya olarak Conkbayırı'na vardik. Şimdi burada

tesadüf ettiğimiz sahne en enteresan bir sahnedir. Ve vak'anın en mühim anı

bence budur.



... Bu esnada Conkbayırı'nın cenubundakii 261 rakımlı tepeden sahilin

tarassut ve teminine memuren oralarda bulunan bir müfreze efradının

Conkbayırı'na doğru koşmakta, kaçmakta olduğunu gördüm. Size şu muhavereyi

aynen okuyacağım: Bizzat bu efradın önüne çıkarak: --Niçin kaçıyorsunuz?--

dedim. --Efendim düşman-- dediler. --Nerede?-- --İşte--, diye 261 rakımlı tepeyi

gösterdiler.



Filhakika düşmanın bir avcı hattı 261 rakımlı tepeye yaklaşmış ve kemali

serbestiyle ileriye doğru yürüyordu. Şimdi vaziyeti düşünün: Ben kuvvetlerimi

bırakmışım, efrat on dakika istirahat etsin diye... Düşman da bu tepeye

gelmiş.... Demek ki düşman bana benim askerlerimden daha yakın! Ve düşman,

benim bulunduğum yere gelse kuvvetlerim pek fena bir vaziyete düçar olacaktı.

O zaman artık bunu bilmiyordum, bir muhakemei mantıkıye midir, yoksa sevki

tabii ile midir, bilmiyorum, kaçan efrada: --Düşmandan kaçılmaz-- dedim.

--Cephanemiz kalmadı-- dediler. --Cephaneniz yoksa, süngünüz var-- dedim.



Ve bağırarak bunlara süngü taktırdım. Yere yatırdım. Aynı zamanda

Conkbayırı'na doğru ilerlemekte olan piyade alayı ile cebel bataryasının

yetişebilen efradının --marş marş--la benim bulunduğum yere gelmeleri için

yanımdaki emir zabitini geriye saldırdım. Bu efrat süngü takıp yere yatınca

düşman efradı da yere yattı. Kazandığımız an bu andır..--

(Mustafa Kemal, 1955:13-14), Aktaran: Uluğ İğdemir).



Ayrıca, bir komutanın liderlik niteliklerine de sahipti. Sevr'in

umutsuzluğunu toplumsal bir savaş heyecanına dönüştürecek ölçüde toplumsal

liderlik niteliklerine sahipti (Ansart, 1981).



4) Çok ileri görüşlüydü. Gerek Türkiye'ye, gerekse dünyaya ilişkin yargıları

hep doğru çıkmıştır. Birinci Dünya Savaşı'nı kaybedeceğimiz, İkinci Dünya

Savaşı'nın çıkacağı, Kral Edward'ın Madam Simpson için tahtından ayrılacağı,

Mussolini'nin halkı tarafından linç edileceği, Majino Hattı'nın aslında bir

Nasreddin Hoca türbesi niteliği taşıdığı, İkinci Dünya Savaşı'nda Romanya'nın

kaderi, Hatay konusunda Fransa'nın tutumu hep doğru tahmin ettiği olaylardır.

Türkiye hakkındaki yargıları ise, olayları bizzat kendi iradesiyle de

biçimlendirdiği için hemen hemen hiç yanlış çıkmamıştır.



Özellikle uluslararası ilişkilerde belirginleşen bu ileri görüşlülük 1935

yılında Gladys Baker'in ağzından aktarılan şu öyküde iyice vurgulanır:



--Savaş çıktığı takdirde Amerika tarafsızlık siyasetini koruyabilecek mi?

--Olanak yok-- dedi. --Olanak yok. Eğer savaş çıkarsa, Amerika'nın milletler

topluluğunda işgal ettiği yüksek durumu herhalde etkili olacaktır. Coğrafi

durumları ne olursa olsun, milletler birbirlerine birçok bağlarla

bağlıdırlar.--



Atatürk, dünyadaki milletleri, bir apartmanda oturanlar gibi görüyor.

--Birleşik Amerika Cumhuriyetleri bu apartmanın en lüks dairesinde

oturmaktadır. Eğer apartman, oturanların bazıları tarafından ateşe verilirse,

diğerlerinin yangının etkisinden kurtulmasına olanak yoktur. Savaş için de

aynı şey olabilir. Birleşik Amerika Cumhuriyetlerinin bundan uzak kalması

olanaksızdır.--



Atatürk şu sözleri ilave etti: --Bundan başka, Amerika büyük ve kuvvetli ve

dünyanın her yerinde ilişiği olan bir devlet olduğundan, kendisinin siyaset

ve ekonomi yönünden ikinci basamaktaki bir duruma düşmeşine hiçbir zaman izin

veremez.-- (Arıburnu, 1976:328).



5) İnsanları iyi tanır ve kimi nerede, nasıl görevlendireceğini bilirdi.

Lozan Konferansı'na Rauf Bey yerine İsmet Paşa'yı seçerek yollaması, ordu

komutanları arasında yaptığı tercih ve atamalar, Cumhuriyet döneminde seçtiği

bakanlar ve öteki yöneticiler, sofrasının değişen konukları hep bu

yeteneğinin belirtisidir. Örneğin, İsmet Paşa'yı Lozan'a --Başmurahhas-- olarak

yollarken yaptığı şu değerlendirme, ondan sonra yıllarca siyaset sahnesinde

kalan İsmet Paşa'yı ne güzel anlatır:



--... Siz İsmet Paşa'yı tanımıyorsunuz. Çünkü, ömrü cephede geçti. Ankara'da

pek az müddet kaldı. Tanımaya vakit ve imkan bulamadınız. Bu adam zekidir,

müdebbirdir. Bilhassa ileriyi görüş ve tetkik hassası kuvvetlidir. Mesela

içinizden birini şu masayı devirmeye memur etsem, iki üç, nihayet dört

şekilde devirebilir. Halbuki İsmet Paşa, bunu sekiz on şekilde devirmek

iktidarına maliktir.-- (Banoğlu, 1955:85).



Bu konuda bir başka küçük fıkra durumu bir başka açıdan, olumsuz kişiler

yönünden daha iyi değerlendirmemize de yardımcı olacaktır. Osmanzade Hamdi'nin

ağzından Banoğlu aktarıyor:



--İsmi lazım değil, böylelerinden biri, bir gün tesadüfen sofrasında

bulunuyordu. Onu göstererek, sofradakilere dedi ki: --Bu zatı tanır mısınız?

Devri Hamidi'de Padişahın meddahıydı. ..Meşrutiyet olunca, onun aleyhinde

bulunarak, İttihat ve Terakki'ye sokuldu. Onlar da düşünce, aleyhlerinde

demediğini, yazmadığını bırakmadı. Şimdi bizden görünüyor. Fakat bizim de

arkamızdan kimbilir neler söyleyecek!-- Biz bu sözlere sanki kendimiz muhatap

oluyormuşuz gibi, renkten renge girerken, asıl muhatap olan zatı şerif ise:

--Allah ömürler versin Paşam...-- diye yaltaklana yaltaklana yılışıyordu.

Atatürk'ün --kötü-- bilerek, sevmediklerini de bazen kullanmakta müamahakar

davranışının, herhalde, bizce meçhul, bir sebep ve hikmet vardı.--

(Banoğlu, 1954-b:94).



İnsanları değerlendirmesi hem olumlu, hem de olumsuz kişiler için nesnel ve

başarılıydı. Şu örnek de başka bir olumlu değerlendirmenin öyküsüdür:



--Birinci Meclis'in kuruluşundan kısa bir zaman sonra asilerin Nallıhan'da,

kaymakamı balta ile kestikten sonra, Ankara üzerine yürüyecekleri şayi

olmuştu. Meclis azaları, Mustafa Kemal Paşa'ya başvurdular. O da bilatereddüt,

--Refet Bey'i (Paşa) gönderelim. Başka çaremiz yok... Bu işin hakkından ancak

o gelebilir-- dedi.



Hiç unutmam, Refet Bey, atına binerek arkasında Bursalı Hüsnü Başçavuş

isminde askerle, Nallıhan istikametine yollandı.



Hepimiz müthiş bir heyecan ve korku içinde büyük tereddütlerle Refet Bey'i

uğurladık:



Gitti... Hayret edilecek bir süratle isyanı bastırdı ve arkasında muhtelif

topçu ve süvari kuvvetleriyle Ankara'ya döndü.-- (Banoğlu, 1955:85).



6) İlkeleri açısından sert, kişisel açıdan hoşgörülü ve bağışlayıcıydı.

Atatürk , hakkında anlatılanların vurguladığı bir başka gerçek, ilkelerinden

ve özellikle devrimlerinden hiç ödün vermediği, buna karşılık, kişisel

bakımdan hoşgörülü ve bağışlayıcı olduğuydu. Şu öykü gerek ilkeler, gerekse

kişisel bağışlayıcılığı açısından ilginçtir:



--Florya köşkünde mutad akademik toplantıların yapıldığı bir gecedir.

Atatürk'ün huzurunda birçok ilim adamı vardır. Vali ve belediye reisi

Muhittin Üstündağ da sofrada hazır bulunanlar arasındadır. Mevzu, dil

devriminin gittikçe ilerlemekte ve inkişaf etmekte olan araştırmalarına

intikal etmiştir . Muhittin Üstündağ, ilmine ve fazlına çok inandığı Osman

Ergin'den bahsediyor, şahsi olmamakla beraber zirai terimler üzerinde çok

orijinal bir tetkik yapmış olduğunu söylüyor. Atatürk bundan çok memnun

oluyor ve --Çağıralım buraya-- buyuruyor. Osman Ergin o zaman Büyükada'da

oturmaktadır. Florya köşkünden kalkan bir motör Osman Ergin'i getirmek için

yola çıkıyor. Muhittin Üstündağ, --Son hazırladığı ziraat makalesini de

beraberinde getirsin-- haberini gönderiyor. Büyük bilgin Osman Ergin, gece

yarısı Muhittin Bey'in haberini alınca, telaşlanıyor. Nereye, niçin davet

edildiğini anlamıştır. Atatürk'ün huzuruna davet edilmesini, hayatında bir

fali-hayır addediyor. Ömrü boyunca, mütevazi köşesinde sadece ilim aşkıyla

çalışmanın mükafatını ancak bugün görecektir. Kendisini yakından tanıyan ve

hürmet eden Muhittin Üstündağ'a da böyle bir zemin hazırladığı için minnet

duymaktadır. Osman Ergin'in motöre binerek Florya köşküne gelinceye kadar

geçirdiği zaman, büyük ilim adamına sonsuz bir inşirah vermiştir. Ilık bir

rüzgar esmekte, motör denizi yara yara mesafeleri yutmaktadır. Motör, köşkün

iskelesine yanaştığı vakit memurlar, polisler koşuyorlar, iskeleye çıkan

Osman Ergin'i hürmet ve tazimle selamlıyorlar. Haber veriliyor ve Osman Ergin

derhal içeri alınıyor. Atatürk'ün gözlerinde neşeli pırıltılar yanıp

sönmektedir. Muhittin Üstündağ, Osman Ergin'i Büyük Ata'ya takdim ediyor.

Atatürk, --Muhittin'i bunun için severim. İlim adamlarını buluyor, onları

himaye ediyor...-- Ve Osman Ergin'i yanındaki koltuğa davet ediyor. Hazırladığı

makaleyi okumasını emrediyor. Osman Ergin, makalesini çıkarıyor. Bütün ömrünü

bu milletin ve bu memleketin irfan hayatına hizmette harcamış olan büyük

bilgin okudukça Ata takdirlerini saklamıyor, arada bir, bir kelime, bir buluş

hakkında bizzat izahat vererek Osman Ergin'in isabetli fikirlerini alkışlıyor.

Makalenin okunması bittiği zaman herkes memnundur. Herkesin yüzünde Ata'nın

memnuniyetinden duyulan hazzın izleri titreşmektedir. Osman Ergin, derin bir

nefes aldıktan sonra, makalesini katlayıp cebine koymak üzeredir. Birden bir

hadise... Hiç beklenmeyen bir hadise... Ata'nın kaşları çatılmış, biraz

evvelki tatlı, mültefit sesi çelik gibi şertleşmiştir. --Ver bakalım Osman Bey

şu makale müsveddelerini!-- Bu ses salonda hazır bulunanların hepsini birden

irkiltmişti. Osman Ergin, cebine koymak üzere bulunduğu makaleyi Atatürk'e

uzatmadan önce, hazır bulunanlardan bazılarının yüzlerine şöyle seri bir

nazar atfediyor. Okuduğu mana, kendisini büsbütün şaşırtıyor ve gayriihtiyari

elindeki müsveddeleri Atatürk'e uzatıyor. Şimdi Ata'nın kalın kaşları

çatılmış, açık alnı kırışıklıklarla dolmuştu. Hiç kimsede ne ses, ne küçük bir

hareket vardır. Muhittin Üstündağ başını önüne eğmiş, Ata'nın sofrasında daha

fazla imtiyazı olanlar, daha bir dakika evvel bizzat Atatürk'ün içten

takdirlerini toplayan Osman Ergin'e acır gibi bakıyorlar. Bu derin sükutu,

ruhları ürperten, sert, ordusuna ölüm dirim komutasını veren bir askerin gür

sesi, Atatürk'ün asabi olduğu kadar heyecanlı sesi ihlal ediyor. --Siz Bay

Osman Ergin, benim bu memlekette bir harf inkılabı yaptığımı bilmiyor

musunuz?-- Bu derin şükutun muamması artık çözülmüştü. Fakat hakikaten özlü,

büyük bir çalışma neticesinde hazırlanmış ve üstelik, birçok ilim adamlarına ve

profesörlere nasip olmayan takdirleri kazanmış bulunan bu makalenin en büyük,

hatta affedilmez hatası, Arap harfleri ile yazılmış olmasıydı. Atatürk'ün bu

husustaki sonsuz hassasiyetini çok iyi bilenlerden biri de Muhittin Üstündağ

olduğu halde, nasıl olmuş da hatırlayamamış ve Osman Ergin'e bu noktayı

bildirmemişti. Fakat artık iş işten geçmiş bulunuyordu. Şimdi Ata'nın bu

asabiyetini kim ve nasıl teskin edecekti? Buna kimse cesaret edemiyor, hazır

bulunanlardan bir tanesi, ara bulma ve şefaat dileme yoluna gidemiyordu.

Atatürk, elindeki müsveddeleri buruşturuyor, sonra Osman Ergin'e soruyor:

--Sizin memuriyetiniz ne idi?-- Vak'anın bundan sonraki kısmını, Osman Ergin'in

ağzından nakledelim. Osman Ergin diyor ki Atatürk, --Benim bu memlekette bir

harf inkılabı yaptığımı bilmiyor musunuz?-- dediği vakit, beynimden vurulmuşa

dönmüştüm. Gözlerim kararmış, kulaklarım uğuldamaya başlamıştı. Davanın

tamamiyle kaybedilmiş olduğunu anlıyor ve buradan nasıl kurtulacağımı

düşünüyordum. İkinci suali sebebini anlayamadığım bir hisle beni ümide

düşürdü, memuriyetimi soruyordu. Belki bunda bir necat yolu vardı. Derhal,

--Mektupçuyum Atam...-- diye cevap verdim. Bu cevabım Ata'yı teskin edecek

miydi? Bu ümidim de ancak birkaç saniye sürdü. Atatürk biraz evvelki şiddetle,

--Bu mektupçuluğu tamamiyle lağvetmeli!..-- diye gürledi. Önce söylenen sözleri

kendi kendime bir daha tekrarladım. Sesin kulaklarımdaki aksini içimde

duymağa çalıştım. Evet, Atatürk, yurttaki bütün mektupçuları azledeceğini

söylemişti. O zaman gözümün önüne tanıdığım birçok mektupçu dostlarım

geldiler. Ve büyük bir ateş içimi kapladı. Benim yüzümden bunca günahsız

mektupçular, birden azledilecekler, aç, perişan kalacaklardı. Ve zavallı

meslekdaşlarıma ben sebep olacaktım. Nasıl oldu, ani bir ilham geldi, bunu

hala bilmiyorum. Salonda bulunanların hepsini sindiren ve herkesi titreten

Ata'nın bu hiddeti karşısında ben birden cesaretlenmiştim. Kelimeler

kendiliğinden ağzımdan döküldü: --Atam, dedim, mahvedecekseniz beni mahvediniz,

diğer meslekdaşların bunda ne günahları vardır... Atatürk'ün birden bana doğru

döndüğünü ve şert bakışlarını bana tevcih ettiğini gördüm. Asabiyeti

eksiltmemiş, artmıştı. Elindeki kalemi şiddette yere çarptı ve: --Ben kimseyi

mahvetmem!..-- dedi. Ruhumda tatlı bir rüzgar esmeye başlamıştı. Demek,

meslekdaşlarım mahvolmaktan kurtulmuşlardı. Oh!.. Bu, benim için ne büyük

saadetti. Fakat hala, orada hazır bulunanların sesi çıkmıyor, hala hepsi

susuyordu. Biraz evvel boynunu büken Muhittin Üstündağ'a diğerleri de imtisal

etmişlerdi. Onlar da önlerine bakıyorlar, kimse imdadıma yetişmiyordu. Bu hal,

maneviyatımı büsbütün bozuyor, yıkıyordu. Artık, fazla bir şey ne

düşünebiliyor, ne de düşünsem söyleyebilecek takate sahip bulunuyordum. Bu

derin, sinir bozucu sükutu yine Atatürk bozdu, kulaklarda değil, kalpte

duyulan bir sesle, sadece: --Vasıta!-- dedi. İnsan kafasında ne kadar olgun

fikir yuva yapmış olursa olsun, hadiseler, çok defa insanı çocuklaştırır,

çocukça düşündürür. Bu mecliste bir suçluydum. Ata'nın inkılaplarına cephe

alan bir suçlu ve suçum en yakın dostlarım tarafından bile kabul ediliyordu.

O kadar ki, beni müdafaaya bile kimse cesaret edemiyordu. O halde --vasıta--

neydi? Böyle zamanlarda şeytan da vazifesini bütün kudretiyle yapar. --Vasıta--

bana Abdülhamit devrini hatırlatmıştı. Yoksa ayaklarıma taş bağlayarak beni

denizin dibine mi göndereceklerdi? Bu ıstıraplı hal fazla devam etmedi. Bir

sivil nezaketle dışarı davet etti. Yerimden güçlükle kalkarak yürüdüm.

Kapının önündeki polisler, yine içeri girerken olduğu gibi tazim ile

selamlıyorlardı. İskelenin yanına geldik. Beni en büyük ümitlerle buraya

getiren motör, iskeleye yanaşmış, duruyordu. Polis doğru oraya gitti ve

kenara çekilerek yol gösterdi. Motöre, boş bir çuval gibi dönmüştüm. Derin

derin nefes alıyor ve birkaç dakika içinde geçen vukuatı kafamda toplamaya

çalışıyordum. Bir aralık aynı polis yaklaştı: --Paşa da gelecek, onun için

biraz bekleyeceksiniz-- dedi. Paşa niçin gelecekti, ben ne kadar daha

bekleyecektim? Bunlardan bir netice çıkaracak halde değildim. Kımıldamadan

uzanmış, yıldızlara dalmıştım. Bu halde ne kadar bekledim, ne kadar zaman

geçti, bilmiyorum. Bir aralık bir ayak sesi duydum. Gayri ihtiyari başım o

tarafa döndü. Bakar bakmaz da, kelimelerle izahı mümkün olmayan ani ve müthiş

bir sarsıntı geçirdim. Çünkü köşkün iskelesinde bana doğru ilerleyen bizzat

Atatürk'tü ve yalnızdı. Bir hayal görmekte olduğum zehabına kapıldım. Korkunç

derecede ağırlaşmış olan elimi güçlükle kaldırarak gözlerimi oğuşturdum.

Hayır, gördüğüm hayal değildi. Atatürk, kısa, kollu bir gömlek giymişti ve

ağır adımlarla bana doğru geliyordu. Benim için yapacak en küçük bir hareket

yoktu. Esasen bir şey düşünemiyordum. Belki hava almaya çıkmıştı, beni

görmeden dönebilirdi. Görülmeyi istemiyordum, fakat kendimi gizlemeye de

imkan yoktu. Atatürk, istikametini bana tevcih etmişti. Birkaç adım sonra

motörün yanında durdu ve elini bana uzattı. Sert, fakat, tatlı, müşfik bir

sesle: --Osman Bey-- dedi, --sizi biraz kırdım.-- Cevap veremedim. Elimi sıkmıştı,

iltifat ediyordu. Ben yerimden kalkmıyordum. --Böyle yapmaya mecburdum.

Yazınız beni cidden memnun etti, çok çalışmışsınız, çok güzel buluşlarınız

vardır. Yalnız, bilmelisiniz ki, bu millet için yaptığımız inkılapları, her

türlü manii yıkarak yaşatmaya mecburuz. Bu inkılabın esaslarını tatbik

etmekle mükellef olan kimseler de bunu böylece bilmelidirler. Binaenaleyh,

içerideki vak'a, daha fazla onlara, orada hazır bulunanlara bir ders olsun

diye vukua gelmiştir, Senin şahsına istemeyerek yapılan bu hareketi hoş

görmeniz lazımdır.-- (Banoğlu, 1954-a:20-23).



Görüldüğü gibi, bir kısmı doğrudan doğruya onu yaşayan Osman Ergin'in

ağzından olmak üzere, Banoğlu tarafından aktarılan bu fıkra, yalnız

Atatürk'ün birkaç karizmatik özelliğini birden belirtmekle kalmıyor, aynı

zamanda bu karizmatik lider karşısında, bir insanın iç dünyasını ve onun

karizmasını nasıl gördüğünü de yansıtıyor. Ayrıca, fıkranın bir özelliği de

Atatürk'ün kimi zaman bütünüyle, çevresine belli bildirileri aktarmak için

planlı ve programlı bir tutum içinde olduğunu ortaya koymasıdır. İlerde

üzerinde ayrıca duracağım bu konuya, yani Atatürk'ün kendi liderliğini

bilinçli bir biçimde kullanma konusuna, şimdilik yalnız işaret etmekle

yetiniyorum. Fıkranın buradaki önemi, ilkelerdeki ödünsüzlüğü ve kişisel

hoşgörüyü vurgulaması ve karizmanın bir başkası tarafından nasıl

algılandığını belirtmesidir.



Biraz farklı, fakat benzer bir olay kendisine verilen çiçeği, veren

öğretmen peçeli diye almamasıdır. Sonuçta peçe açılmış, çiçek alınmıştır

(Aslan, 1981:159-163).



7) Duruma göre esnek davranmasını bilirdi. Onun her durumun üstesinden

geleceğine, bütün karşıtlarıyla şu ya da bu biçimde başa çıkacağına olan

inanç her zaman Mustafa Kemal'in cesaretine ve atılganlığına da bağlı değildi.

Kimi zamanlar onun, uygun durumu beklediği ve bu bekleyiş sırasında boyun

eğmiş göründüğü anlatılanlar arasındadır. Onun bu tutumunu, bütün Bağımsızlık

Savaşı süresince Padişah'a açıkça karşı çıkmamasında, Çerkes Etem'e son

dakikaya dek tahammül etmesinde ve benzeri pek çok genel stratejik olayda

görmek olanağı vardır. Şu hikaye durumu çok daha açık olarak belirleyecektir:

Birinci Meclis zamanında, İkinci Grup, Trabzon'a vali vekili olarak atanan

bir komutan dolayısıyla, zamanın Dahiliye Vekili Fethi Bey'i sorguya

çekmektedir. Sorguyu sonradan Atatürk'ün fedaisi Topal Osman tarafından

öldürülen Trabzon Mebusu Ali Şükrü yönetmektedir. Olayı İsmail Habib Sevük

anlatır:



--Fethi Bey kimbilir kaçıncı defa kürsüye çıkmaya hazırlanırken ve Ali Şükrü

henüz kürsüdeyken, Birdenbire bir lav patlamış gibi Gazi'nin sesi duyuldu:

--Reis Bey, söz isterim!-- Gazi, Meclis'te çok defa, kapıdan girince sol

tarafta bulunan Diyap Ağa'nın yanında otururdu. Diyap Ağa seksenlik, uzun ve

süt gibi beyaz sakallı, okuma yazması olmayan, fakat Gazi'ye hep --Kurban olam

Paşam!-- diye hitabı itiyat edinmiş, iyi yürekli bir Şark mebusuydu. Şef şimdi

gene onun yanında apansız ayağa kalkmış, --Reis Bey, söz isterim!-- diyor.

Belli, saatlerdir, mes'uliyeti kendinden atıp Şef'e kadar götürmemek için

arkadaşı Fethi Bey'in gösterdiği tahammüle artık kendisi tahammül edemez hale

gelmiştir. Onun ani bir infilakla, --Söz isterim!-- diye ayağa kalkması üzerine

bütün Meclis darabanı durmuş bir kalp gibi sustu. Çıt yok. Baktım, kürsüde

duran Ali Şükrü'nün yüzü sapsarı. --Söz isterim!-- diyen ses infilakinde devam

ediyor. --Dahiliye Vekili yenidir, onu neye sıkıştırıp duruyorlar? Meseleyi

ben bilirim, eğer mes'uliyet varsa bana sorsunlar, ben cevap vereceğim.-- Ali

Şükrü yumuşak ve sakin cevap veriyor: --Meclis Reisimizden istizah hakkımız

olduğunu bilmiyordum ve sanıyordum ki, böyle bir hakkımız yoktur!-- Doğru,

Meclis Reisi demek, fiilen devlet reisi demekti. Devlet reisinden istizah

olunur mu? Aniden bunun farkına varan Şef, o şaklar gibi çıkan sesiyle devam

ediyor: --Yalnız Meclis Reisi değil, aynı zamanda Başkumandanım; o sıfatla

istizah edebilirler!-- Yoo... Bu hiç olmadı. Baktım Ali Şükrü'nün benzi yerine

gelmişti. Mantığın kendisinde olduğunu bilen bir insan emniyetiyle cevap

veriyor. --Mesele askerliğe ait bir iş değil ki Başkumandandan istizah edelim!--

Şefteki infilak yeniden hıza gelmiş bir hamleyle gürledi: --Ne demek! İstihzaha

mevzu olan zat yüksek rütbeli askerdir. Ordunun şerefli bir uzvu hakkında

söylenmedik söz kalmadı. Bu kürsüden bunları mı işitecektir?-- Bu sefer

verilecek cevap daha kolay, nitekim Ali Şükrü de kolayca cevap veriyor: --Biz

onun harekatı hakkındaki istizahı asker olduğu için değil, sırf vali vekili

olduğu için yapıyoruz.-- A... Şef oturuverdi- Sanki hiçbir şey olmamış gibi

Diyap Ağa'yla sakin sakin konuşuyordu. Lavını fırlatıp duran volkan, bak,

birdenbire lavını içine çekivermiş. Şef, Meclis'i hangi silahlarla idare

ediyordu? Teshir, ikna, ilzam, tehdit, ikaz, ifşa, teşhir ... Şimdi yeni bir

silahını daha görüyoruz: --Hazım--. Bu hazım . bize en haşmetli gürleyişinden

daha heybetli geldi.-- (Banoğlu, 1955:63).



Bu öykünün başına ve sonuna baktığımızda liderin --esnek davranış--ına kanıt

olarak söylenen şu sözleri de görüyoruz:



--Saklı karar'ın yarısı saltanatın ilgasıyla, tamamı da Cumhuriyet'in

ilanıyla meydana çıkacak. Şefle muhaliflerini yıllarca çarpıştıran bu esas

davada Şef sonuna kadar nasıl muvaffak oldu? Kullandığı silahlar çok

çeşitliydi: --Biz bize benzeriz-- dediği zaman silahı --teshir--dir. --Vazife ve

selahiyet-- nutkunu beş saat söylediği zaman o silah --ikna--dır. Başkumandanlık

meselesinde --Bırakmadım, bırakmıyorum, bırakmayacağım-- dediği zaman o silah

--ilzam-- ve --tehdit--, --Ey Meclis, içinizde casus da var!-- diye bağırdığı zaman

silahı hem --ikaz--, hem --ifşa-- ve... Şefi mebusluktan tecrit için hazırlanan o

sinsi layihaya karşı bütün millete müracaat ettiği zaman da o silah ibretli

bir --teşhir--di.--



İşte öyküsüne bu sözlerle giren İsmail Habib Sevük, öyküden sonra, --Cesur,

atak, çetin, bütün selahiyeti kendinde toplamış gümbürtülü bir Meclis--i

Atatürk'ün nasıl yönetmiş olduğunu kendine sorarak şu yanıtı veriyor:

--İlzam--dan --hazm--a, --teshir--den --teşhir--e kadar her türlü silahı

kulanarak.-- (Banoğlu, 1955:63).



8) İçinde bulunduğu küçük gruba her zaman ve her koşulda egemen olurdu.

Atatürk için etrafına egemen olmayla ilgili olarak anlatılan öykülerin önemli

bir kısmı savaş anılarına, geri kalanları da sofrasına ilişkindir. Bütün

anlatılanlara baktığımızda, --O--nun her koşulda, en heyecanlı ve gergin savaş

anlarından, en gevşek, yumuşak şohbet anlarına kadar, çevresine egemen

olduğunu görüyoruz. Bunu kimi zaman baskın biçimindeki eylem, düşünce, öneri

ve sorularıyla yapar, kimi zaman da müthiş bir hazırlık gerektiren konularda

o hazırlığa sahip bir uzman niteliği ile herkesi şaşırtırdı.



Savaş anlarında çevre ile olan ilişkileri genellikle bir ast-üst hiyerarşisi

içinde oluştuğundan, Osmanlı Ordusundan istifa ettiği ve Ulusal Bağımsızlık

Eylemi'nin hukuksal lideri niteliği kazanmadığı kısa bir dönem dışında; bu

ilişkiler genellikle, cesareti, uzak görüşlülüğü, kavrayış gücünü simgeler.

Oysa, Cumhurbaşkanı olmasına karşın, sofrası çok daha esnek ilişki ve

etkileşimlere tanık olur. Şimdi bu esneklik içindeki liderliği Reşit Galip ile

olan ilişki ve etkileşiminde görelim. En yakın hizmetkarının ağzından

aktarılan bu öykü, Atatürk'ün liderliği hakkında çok önemli ipuçları

vermektedir:



--Dr. Reşit Galip, Atatürk'ün çok sevdiği ve nazını çektiği arkadaşlarından

biriydi. Sevdiklerinin nazını çekmek, zaten Atatürk'ün başlıca iyi huylarından

biriydi. Reşit Galip'in zekasını, çalışkanlığını, enerjisini, doğru

sözlülüğünü, devrimciliğini, yurtseverliğini, kendisine bağlılığını çok

beğenirdi.



İşte Atatürk'le Reşit Galip arasında geçen oldukça ilginç bir tartışma

vardır ki, birçokları tarafından yanlış bilinmektedir. Bir akşam sofrasında

geçen bu tartışmayı; Yakup Kadri Karaosmanoğlu, Cumhuriyet gazetesinde

yayınlanan bir yazısında yazmış, sonunu da bilenler tamamlasın demişti.

Bilenlerden biri olarak üstadın bu makalesini tamamlamaya çalışacağım.



Atatürk asla kin tutmazdı. Bir kimseye ne kadar kızarsa kızsın, bir zaman

sonra onu affeder, olanları unuturdu. Bu yüzden çevresinden birçokları zaman

zaman gözden düşer, sonra yeniden affedilir, eski yerlerini alırlardı.



Atatürk'e karşı gelen ve meydan okuyan Dr. Reşit Galip de işte gözden düşüp,

sonra itibara kavuşanlardandı.



Dolmabahçe Sarayı'nın harem kısmında (hususi daire) akşam sofrasını yeni

kurmuştum. Mevsimlerden yazdı. Konuklar birer ikişer geldiler. Ruşen Eşref

Ünaydın, Recep Zühtü, Şükrü Kaya, Tevfik Rüştü Aras, Dr. Reşit Galip, Celal

Sahir, Hasan Cemil Çambel ve bayanlar vardı.



Yemek süresince herkes, her konuda konuştu. Gece yarısına dek süren

toplantının sonuna doğru, halkın eğitilmesiyle ilgili konular tartışılmaya

başladı. Milli Eğitim sorunları eleştirilirken Reşit Galip'in ayağa

kalktığını gördüm. Doktorun pek tabii sayılmayan bir hali vardı. Coşkuyla

konuşuyordu. İçi içine sığmıyordu. O tarihte Halkevlerinin denetimi, C.H.P.

Parti Meclisinde bulunan Reşit Galip'in elindeydi (Metni okuyan İbrahim

Cüceoğlu, o dönemde Parti Meclisi olmadığını sözü edilen Kurulun ya Parti

Divanı ya da Parti Genel İdare Kurulu olduğunu söyledi. Granda yanılıyor

herhalde. E.K.). Reşit Galip söze, o zamanın Milli Eğitim Bakanı Esat Hoca'dan

yakınmayla başladı. Halkevlerinin temsil kollarında oynanacak piyeslerdeki

kadın rolleri içim Kız Lisesi'nden kendi istekleriyle seçilecek amatör ruhlu

kadın öğretmenlere, Esat Hoca'nın izin vermediğini söyledi. Tiyatronun eski

Yunan'dan beri insanlık için bir sanat ve kültür kaynağı olduğunu, Halkevleri

temsil kollarının da bu amaçla kurulduğunu, kadının bu kültür hareketinin

dışında bırakılamayacağını, böyle bir düşüncenin devrimlerin ruhuna aykırı

düşeceğini belirttikten sonra, sesini perde perde yükselterek: --Yaşlı

insanlara Vekillik yaptırılmamalı. Memlekete fayda yerine zarar getiriyor!--

diye sert bir dille konuşmaya başladı.



Atatürk biraz şaşkınlık, fakat büyük bir sabır ve durgunlukla dinlediği bu

sözlerden sonra, --Merak etmeyin, hepsi düzelecek-- diye doktoru yatıştırmaya

çalıştı.



Atatürk'ün geceki sabrına şaşıyordum doğrusu. Eyüp Peygamber'de bile böyle

sabır yoktu belki. Benim gibi herkeste de aynı şaşkınlık vardı. Atatürk,

doktoru bir kez daha sabır ve durgunluğa çağırdıktan sonra, --Siz böyle

konuşmakta devam ederseniz, ben size muhatap olmamakta mazurum.-- dedi.



Fakat, doktor öylesine doluydu ki, giderek sesinin tonunu yükseltiyor,

sözlerine gem vuramayarak daha tiz perdeden saldırılarını arttırıyordu.

--Kabahat hep sizde. Hocadır diye cahilleri başımıza koydunuz ! --



Sofrada bir bomba etkisi yapan bu konuşma üzerine Atatürk, --Memlekette

Maarif Vekili yok mu?..-- --Var ya, Esat Hoca mükemmeldir-- deyince Reşit Galip,

--Hayır-- anlamında başını sallayarak, --Çok iyi ama çok da ihtiyar. Artık ondan

geçmiştir: Bu memleketin Maarif Vekili o adam değildir. Bu memlekete daha

dinç bir Vekil gerektir.-- dedi.



Bunun üzerine Atatürk'le Reşit Galip arasında şu tartışma geçti: --Yahu

nasıl olur? Bu adam beni okutmuştur. Kültürü yerinde, ilme vukufu vardır.

Soframda hocam hakkında böyle konuşmanı istemem. Beni okutan adam nasıl

Maarif Vekili olamazmış?-- --Değil seni okutmak; senin Allahını okutsa yine bu

adam Maarif Vekili olamaz!--



O devirde dalkavukların yanında böyle medeni cesaret sahibi, sözünü sakınmaz

cinsten kimseler de vardı. Fakat bu derece ileri gideceği, bir hükümet üyesi

hakkında, hem de Atatürk'ün önünde bu derece şert konuşacağı kimsenin aklından

bile geçmezdi.



Hepimizin rengi sararmıştı. Korkudan titriyorduk; konuklar donup

kalmışlardı. Hiç beklemediğimiz bu konuşma herkesi şaşkına çevirmişti.

Ortalıkta çıt çıkmıyordu. Hareketsiz, bu patlak veren olayın nereye

varacağını düşünüyordu. Sinirden titrediğini ve ellerini masaya dayadığını

gördüğüm Atatürk, tarifsiz bir şekilde kızmıştı. Fakat duygularını belli

etmeden şu buyruğu verdi: --Lütfen sofrayı terkediniz!--



O an biraz ferahladık. Reşit Galip kalkıp gider olay da burada kapanır,

ertesi gün unutulur, diye umutlandık. Ne yazık ki, sevincimiz bir iki saniye

sürdü. Reşit Galip coşmuştu bir kez. Ne karşılık verdi dersiniz? . --Burası

sizin değil, milletin sofrasıdır. Burada oturmaya benim de sizin kadar hakkım

vardır. Gerçi biz Saraydayız ama, hocanız Hace-i Sultani değildir.

Cumhuriyette tenkit serbesttir...-- diye başlayınca, Atatürk yavaşça yerinden

kalktı. Kucağındaki peçeteyi masaya bıraktıktan sonra: --Öyleyse müsaade

ederseniz ben terkedeyim-- dedi ve dünyada eşi, benzeri görülmemiş bir

efendilik ve büyüklük örneği göstererek ayağa kalkıp salondan çıkıp, gitti.



Hemen arkasından koştum. Doğru harem kısmındaki yatak odasına girmişti. Ben

de arkasından girdim. Her zaman olduğu gibi kapıları kilitledim. Atatürk,

soyunana kadar bir kellme konuşmadı. Sinirleri henüz yatışmamıştı. Yüzü

sapsarıydı. Cumhurbaşkanı olduktan sonra belki de hiç kimse O'nunla böyle

konuşmamıştı. --Çelebi Efendi, desene ki, yılanı koynumuzda büyütüyormuşuz--

dedi. Karşılık vermeyerek yavaşça kapıyı açıp dışarıya çıktım. Oradaki

görevim bitmişti.



O sırada yaver, dağılmaya hazırlanan sofradakilere şu emri getirmişti:

--Reisicumhur Hazretleri kendileri varmış gibi sofranın devamını arzu

ediyorlar.--



Yemek salonuna dönünce bir de ne göreyim. Reşit Galip rakı kadehini

dişlerinin arasına almış, kemiriyor. Başucunda da Recep Zühtü ve Kılıç Ali

duruyorlar. Öbür davetliler gitmişler. Reşit Galip başını kaldırıp beni

görünce: --Çelebi, bana bir kadeh rakı ver!-- diye bağırdı. Nasıl verebilirdim

bu durumda? --Efendim, kilerci uyumuş-- diye atlatmaya çalıştım. --Demek bana

verecek bir kadeh rakın bile kalmadı, desene. Öyleyse kalkıp gidelim-- diye

acı acı söylendi. Sonra, Recep Zühtü ile Kılıç Ali'nin koluna girerek

salondan çıktı.



Ne yalan söyleyeyim olaydan çok üzüldüm. Çünkü Reşit Galip'i gerçekten çok

seviyordum. Aralarının açılmasına gönlüm razı değildi. Fazla içip de daha kötü

bir olaya meydan verilmemesini istemiş, bu yüzden --rakı yok-- demiştim.

Rahmetliye bir kadeh rakıyı esirgeyişim içimde eziklik olarak kaldı.



Ertesi gün Reşit Galip, Atatürk'e ve İstanbul'a küserek Ankara'nın yolunu

tuttu. Hatta cebinde on lirası bile olmadığı için tren parasını umumi katip

Tevfik Bey'den borç aldığını hatırlarım.



Aradan bir ay geçmişti. Biz yine İstanbul'daydık. Saat onbeş sularında

yemek salonuna gelen Atatürk bir ara bana, --Çelebi Efendi, şimdi Ankara'da

Reşit Galip Bey bir konferans verecek. Onu dinleyelim-- dedi.



Daha şaşkınlığım geçmeden koşup radyoyu açtım. O zaman önemli konferanslar

radyoda verilirdi. Reşit Galip'in Türkocağı salonunda verdiği bir saatten

fazla süren konferansı sessizce dinledi. Radyoyu kapattıktan sonra, gözlerinde

bir sevinç pırıltısı yanıp söndü. --Kendisini affettirdi-- dedi.



Onbeş gün kadar sonra güzel bir sonbahar günü biz Ankara'ya gittik. Ertesi

akşam Reşit Galip'i sofraya çağırılmış gördüm. Sanki aralarında hiçbir şey

geçmemiş gibi hareket ediyorlardı.



Atatürk bir ara Reşit Galip'e doğru eğildi, sadece onun işitebileceği bir

sesle, --Yarmdan itibaren Maarif Vekilisiniz-- dedi. Birkaç gün sonra da

Anadolu Ajansı, Reşit Galip'in Milli Eğitim Bakanı olduğunu haber veriyordu.



O gece sofra oldukça kalabalıktı. Reşit Galip'in üzerinden sevinç akıyordu.

Toplantının en kıvamlı anında Atatürk, kapıda duran askerlerden ikisini

çağırdı ve güreştirmeye başladı. Çoğunluk böyle yapar, gezilerinde olsun,

köşkte olsun yiğit Mehmetçiklerden birkaçını yanına çağırarak güreştirir,

Türk gücünün nelere yettiğini gözleriyle görmek isterdi. Hatta yanında bulunan

çok sevdiklerini, bu Mehmetçiklerle -istemeseler bile- güreş tutuşturur,

onların hırpalanışını hazla seyrederdi. Birkaç keresinde Mehmetçikleri

kendisiyle güreşe davet etmiş, fakat hiçbiri, --Senin sırtını yedi düvel yere

getiremedi, biz mi getireceğiz-- diye güreşe yanaşmamışlardı.



Güreş çok zevkliydi. Hepimiz büyük bir dikkat ve merakla sonunun nasıl

geleceğini bekliyorduk. Reşit Galip'in işe merakı son haddini bulduğu bir

sıra, Atatürk, askerlere işaret ederek yeni Bakanı --altı okka-- yapmalarını

emretti.



Hepimiz şaşırmıştık. Bakan da öyle. Daha şaşkınlığımız geçmeden o babayani

iki asker, Reşit Galip'i karga tulumba kucaklayıverdiler. Havaya kalkan Bakan,

önce bir iki çırpınmayı denedi; fakat ne haddine. Dev gibi muhafızların birer

çelik pençeyi andıran elleri arasında kıpırdamak ne mümkün.



Toplantıda bulunanlarda heyecan son haddini bulmuştu. Sonunun ne olacağını

merak ediyorlar, adeta nefes bile almaktan korkuyorlardı. Atatürk ise

soğukkanlı ve tabii görünüyordu.



Askerler, Reşit Galip'i iki üç kez havaya kaldırdılar. Tam yere vuracakları

sırada Atatürk'ün bir işaretiyle vurmaktan vazgeçiyorlar, tekrar

vargüçleriyle havaya sallıyorlardı.



Birkaç kez tekrarlanan bu hoş oyundan şonra (biz çocukluğumuzda çok

oynardık) Atatürk, Mehmetçiklere: --Yeter !-- dedi. Sonra sofradakilere döndü.

Gülerek, --Biz istersek böyle de hareket edebiliriz-- dedi.



Acaba Atatürk, bu oyunla; vaktiyle kendisine hakaret eden Reşit Galip'e

centilmence bir ders mi vermek istemişti? Ama ben, bunun şaka çerçevesini

hiçbir zaman aşmadığını sanıyorum. Atatürk, Reşit Galip'i sevmeseydi, o

olaydan sonra onu ne Bakan yapardı, ne altı okka ettirirdi. Atatürk, vaktiyle

kalk dediği halde sofradan kalkmayan Reşit Galip'i isterse böyle

kaldırabileceğini mi ima etmişti acaba?-- (Bu öykü Atatürk hakkında

anlatılanlar arasında en değişik aktarılanlardan biridir. Olay, aralarında

Afet İnan ve Hasan Rıza Soyak da bulunan çeşitli kişiler tarafından farklı

anlatılmıştır. Aslında olayın içinde bir de Madam Vera ve --Rose et Noire--

kulübüne ilişkin olup bitenler vardır (Bozdağ, 1975:77-93).)

(Granda, 1973:76-82).



Bu öyküde Atatürk'e ilişkin çok önemli ipuçları vardır: İnsanına göre

muamele etmesini bilmektedir. Zamana ve koşullara uygun bir davranış

içindedir. En önemlisi, çevresini sürekli olarak kendi egemenliğinde

tutmaktadır. Fakat bu işi yaparken. kişisel davranışlara göre kendi tutumunu

ayarlamakta, bu arada devlet işlerini ve adam seçmeyi planlamaktadır. Üstelik,

gerektiğinde, bir saatten fazla bir süre ile radyodan bir konferansı

dinlemekte, genel değerlendirmelerini sürekli yeniden gözden geçirmektedir.



Askerlere yaptırdığı oyuna gelince, bunu önceden planlamamış olması

düşünülemez. Yoksa kaş göz işareti ile, iki askerin sofradaki bir konuğu altı

okka yapmaları olanaklı değildir. Burada da görüldüğü gibi, çevreye ve

kişilere egemen olmakta en küçük ayrıntıyı dahi planlamaktadır.



9) Gözleri, olağanüstü kişiliğinin simgesiydi. Karizmatik liderin, doğaüstü,

insanüstü nitelikleri, genellikle, yetenekleri çerçevesinde algılanabilir.

Yine de bazı durumlarda, bu insanüstü niteliklerin fizik belirtilerinden söz

edilebilir. Yalnız burada önemli olan nokta, bu olağanüstü özelliklerin lider

hayattayken vurgulanması ve bunlara, eylem sürerken inanılmasıdır. Çünkü,

liderin, özellikle bir bağımsızlık savaşı kazanmış ve yeni bir toplum kurmuş

olan bir liderin ölümünden sonra efsaneleşmesi beklenen bir olaydır.

Karizmanın anlamı ve önemi, liderin eylemine yardımcı olmasıdır. Bu nedenle

de izleyicileri tarafından eylem sırasında inanılan özellikler biçiminde

ortaya çıkması gerekir.



İşte Mustafa Kemal Atatürk'ün Türk Ulusu tarafından inanılan insanüstü

niteliklerinin gözlerinde odaklaştığına ilişkin pek çok anı vardır. Genellikle

söylenen öykü, O'nun gözlerine bakılamadığıdır. Özellikle Cumhurbaşkanlığı

sırasında yaygınlaşan bu --karizmatik nitelik-- pek çok kişi tarafından pek çok

olayda anlatılmıştır. Hamdi Varoğlu'nun Ressam Muazzez'in ağzından aktardığı

şu öykü, hem söylentileri özetlemesi bakımından hem de olayı kendisi de

yaşayan bir aydının izlenimleri açısından ilginçtir.



Olay Bursa'da kabul töreni sırasında geçer:



--Koca bir salona girdik. İçerisi dolu. Atatürk, salonun orta yerinde,

ayakta duruyor. Tabur tabur mektepli çocuklar, kafile kafile gençler, orta

yaşlılar, ihtiyarlar, kadın, erkek, herkes orada... Atatürk'ün önünden

geçiyorlar. Geçerlerken hepsinin elini sıkıyor. Sıra bana gelinceye kadar onu

uzaktan doya doya seyrettim. Mavi gözleri insanı ipnotizma ediyor, derler ya,

hakikaten öyleydi. Mamafih uzaktan bana bir şey yapmadı. Demek ki herkesin

üzerinde tesiri aynı değil, diye düşündüm. Büyük söylemişim. Benim de

bulunduğum saf, ilerleye ilerleye el sıkma sırası bana geldiği zaman bir

acayip şaşkınlığa uğradım. Pot kıracağım diye içime kurtlar girdi. Korktuğum

da başıma geldi. Atatürk elini uzattı. Ben de uzattım. Elimi sıktı. İş bitti

değil mi? Ne gezer.



Atatürk elimi bırakmıyor. Bir daha sıkıyor. Herkesin elini bir defa sıkan

Büyük Adamın benim elimi üst üste iki defa sıkması ne sebep Yarabbi. İçim

gururla doldu. Ayrılacağım sırada Atatürk elimi üçüncü defa, sonra dördüncü

defa sıkmaz mı? Alimallah Mongolfiye balonuna doldurulan gaz, benim içimi

dolduran gurur ve iftihar hissinin hacmi yanında bir nefeslik hava kalırdı.

Başımı kaldırıp Atatürk'ün yüzüne baktım. İnce dudaklarında hafif, bir

tebessüm, mavi gözlerinin içinde istihzaya benzer bir belirti gördüm. Elimi

bir kere daha sıktı. İşte o zaman kafama dank etti. Meğer ben, onun elini

sıkıp ileriye doğru yürüyeceğim yerde, geri gitmeye hazırlanıyormuşum. O da

her seferinde beni elimden çekip doğru yola sevketmek istiyormuş.--

(Banoğlu, 1954-b:92-93).



Öykünün --yanılma-- bölümü (ki karizmanın gerçeğe dönüşünü anlatıyor bu bölüm)

bir yana bırakılırsa, --İpnotizma eden gözler-- kavramının, liderdeki karizmayı

vurgulayan bir fizik ve manevi özellik olarak ortaya çıktığı çok açık olarak

görülmektedir.



Şimdi çok daha ilginç bir anıya bakalım. Anlatan, Irak Başbakanı Nuri Sait

Paşa'nın oğlu Sabah Sait'tir. Olayı Burhan Göksel dinlemiş ve Zafer

gazetesinin 10 Kasım 1956'da yayınlanan sayısında yazmıştır

(Arıburnu, 1976:24-417). Anı Dicle Nehri üzerinde bir motorda Irak'ta

anlatılmaktadır:



--Bir vakitler Hava Kuvvetlerimizde genç bir pilot subaydım. Bir gün fena

bir kaza geçirdim. Ayaklarım birkaç yerinden kırılmıştı. Irak'taki tedavi

yeter gelmemişti. Doktorlar, İngiltere'de tedavime lüzum gösterdiler. Sedye

içerisinde gittiğim Londra'dan babam, annem ve nişanlımla beraber ancak

koltuk değnekleriyle dönüyordum.. Dönüşte çoğu defa olduğu gibi yine

İstanbul'a uğramıştık. Bir akşam ailece Taksim'de bir gece kulübüne gitmiştik.

Hazırlanan masada dans edenleri seyrediyorduk. Neşe içerisindeki salonda

birden dans durdu. İçeri Büyük Atatürk girmişti. Herkes gibi biz de sevindik.

Ayağa kalktık, babamla her zamanki gibi dostane selamlaştı. Masamıza oturmak

şerefine eriştirdi. Caz tekrar başladığı zaman Atatürk, nişanlımla dans etmek

arzusunu belirtti. Birkaç tur yaptıktan sonra masaya döndüler. Nişanlım

yerine oturmamıştı. Atatürk bana döndü, sihirli ve kuvvetli gözleriyle

bakıyordu: --Haydi bakalım havacı, nişanlınla dans et!--



Şaşırmıştım. Koltuk değneklerim yanımda ve gözükmekteydi. Halimi arzettim.

Henüz yürüyemediğim için emirlerini yerine getiremeyeceğime üzüldüğümü

söyledim. Bu sözleri sanki duymamıştı. --Nişanlını dansa kaldırmanı

istiyorum!-- diye tekrarladı.



Bu sert sözler karşısında ağzımdan bir kelime çıktığını hatırlamıyorum.

Hatırladığım tek şey, yerimden kalktığım ve aylardır taşıdığım ve belki de

yıllardır taşıyacağım koltuk değneklerine el sürmeden nişanlımı aldığım ve

gayet tabii bir yürüyüşle salonun ortasına ilerleyip dans ettiğimdir. İşte o

andan itibaren koltuk değneksiz yürüyorum ve çalışıyorum.--



Öyküyü aktaran Burhan Göksel, anısını şöyle sürdürüyor: --Dinleyicilerden

biri söze karıştı: --Ne kuvvetli bir emir değil mi?-- Çok eski anılara dönen ve

adeta onu tekrar yaşayan Sabah Sait Bey cevap verdi: --Hayır efendim, o emir

değildi. O, Atatürk'ün büyüleme kuvvetiydi.--



Bu öyküde de gözler yine ön plandadır. Üstelik, karizmanın ya da kerametin

doğaüstülüğü, --büyüleme kuvveti-- deyimi ile iyice vurgulanmıştır. Aslında,

Atatürk gibi, Japon Veliahtı ile buluşmadan önce, Japonya'yı inceleyen; Afgan

Kralı ile buluşmadan önce, Bayur'a Afganistan'ı inceletip rapor hazırlatan

bir büyük liderin , Irak'ın önemli bir yöneticisi olan Nuri Sait ile oğlunun

sorununu konuşmamış olması düşünülemez. Çok büyük bir olasılıkla, Sabah

Sait'in artık iyileşmiş olduğu ve yürüyememesinin psikolojik nedenlere bağlı

bulunduğu kendisine anlatılmıştı. O da büyük liderliğini ve etkileyici

kişiliğini bu psikolojik engeli ortadan kaldırmak için kullanmış ve başarıya

ulaşmıştı. Zaten Sabah Sait'in sözleri onun, Atatürk'ün kerametine inandığını

açıkça ortaya koymuyor mu? Bu inancın, psikolojik etkişi hiç kuşkusuz, bir

kişiyi yeniden yaşama kavuşturabilir.



Bu öykünün önemli yanı, liderin karizmasına yaşarken inanılması ve bu

inancın yabancılarca bile paylaşılmış olmasıdır.



Şimdi aynı karizmatik özelliklerin fizik görünümüne ilişkin olanları çok

daha etkili bir biçimde bir ozanın, Ahmet Haşim'in ağzından dinleyelim. 1928

yılında şöyle yazıyor Ahmet Haşim:



--Fotoğraf adesesine zerre kadar itimadım yoktur. Binaenaleyh, fotoğraf

aletinin keşfiyle portre ressamının vazifesine nihayet bulmuş nazarıyla

bakanlara hak vermek bence müşküldür. Şekil ve madde, ziya'nın inikaslarına

göre anbean tahavvül eder. Bu itibarla hiçbir çehrenin, evsafı muayyen bir

tek tecellisi yoktur. Fırça sanatkarı, tersim edeceği çevre üzerinde uzun

müddet hayatın cezir ve meddini tarassut etmek, onu birçok tahavvüllerinde

zapteylemek suretiyle nihayet hakiki hüviyetinin gizli tatlarını sezmeye ve

görmeye muvaffak olur. Fotoğraf, bu dimağı tahlil ve terkip kudretine malik

değildir. Onun için hassas cam üzerinde teressüm eden şekle bir vesika kıymeti

izafe edilemez.



Gördüğüm fotoğraflara nazaran biraz şişman, biraz yorgun, biraz hututu

kalınlaşmış bir vücutla karşılaşacağımı zannederken, kapıdan bir ziya dalgası

halinde giren mütekasif bir kuvvet ve hayat tecellisi ile birden gözlerim

kamaştı. Hadekaları en garip ve esrarengiz maddelerden masnu bir çift gözün

mavi, sarı, yeşil ışıklarla aydınlatıldığı asabi bir çehre; yüzde, alında,

ellerde bir sıhhat ve bahar rengi... Muntazam taranmış noksansız, sarı genç

saçlar... Bütün zemberekleri çelikten önce, yumuşak, toplu, gerilmiş, terütaze

bir uzviyet. Altıyüz senelik bir devri bir anda ihtiyarlatan adamın çehresi

eski ilahlardaki gibi iğrenç yaşın hiçbir izini taşımıyor. Alevden coşkun bir

nehir halinde, köhne tarihin bütün enkazını süpüren ve yeni bir alemin

tekevvühüne yol açan fikirler kaynağı bir baş, bir yanardağ zirvesi gibi,

taşıdığı ateşe lakayit, mavi sema altında samit ve mütebessim duruyor.--



Ahmet Haşim, bu şiirsel, fakat liderin karizmasını açıkça yansıtan

satırlarını şöyle bitiriyor: --Kendi yarattığı şimşekli bulutlardan,

fırtınalardan ve etrafa döktüğü feyizli seylabelerden yegane müteessir

olmayan meğer onun genç başı imiş.-- (Ahmet Haşim, 1966:13-14).



İşte karizma budur: Yalnız yetenekler açısından değil, fizik görünüş

açısından bile insanüstü, doğaüstü nitelikleri kendinde taşıyan bir lider.



10) Kişisel bakımdan son derece dürüsttü. Kendi malvarlığını bile ülkesine

bağışlamış olması, onun kişisel dürüstlüğünün bir simgesi olarak düşünülür.

Örneğin, Atatürk Orman Çiftliği'ni hazineye devrettiği gün Meclis

koridorlarında şu sözler konuşulmaktadır:



--Atatürk, İsmet'in muvaffakiyetini ister. Ona yardım için bunu yapmıştır.--



--Ahlak bakımından emsalsiz verilmiş bir ders karşısında bulunuyoruz.

Hükümete diyor ki, yolunuz budur. Ziraat yoludur. Benim tecrübelerimden

istifade ediniz.--



--Zaten Atatürk'ün çiftlikleri denilen şeyler Türk'ündü. Çünkü Atatürk

Türk'tü. O, bütün varlığını Türklüğe veren eşsiz bir insandı. --



--Atatürk, birçok çorak yerlerde mamureler vücuda getirdi. Kimse evvelden

buna inanmazdı. Bu, Türk'e, senin önünde halledemeyeceğin hiçbir şey yoktur

demek içindi.--



--Büyük taarruz sırasında zaferden sonra yeni mücadele. Türk iktisadını

yükseltme, Türk köylüsünün iktisadiyatını yükseltmeden bahsetmişti. Şimdi

yine aynı işareti veriyor.--



--Ne mutlu ki Türk Milletine ki, kendini kurtaran Ata'sı kendisine sevgisini

bütün varlıklarını vermekle ispat ediyor. İstiklalini veren Atatürk, şimdi

kendi varlıklarını da vererek onun refahını temin etmek istediğini tebarüz

ettiriyor.--



Bütün bu konuşmaları aktaran Us, sözlerine şöyle son veriyor: --Saltanat

hanedanı hala milletten gaspedilmiş malları muhafaza için avukatlar tutarak

mahkemelerde uğraşırken Atatürk'ün bu teberruu ne kadar manalıdır.--

(Us, 1966:145-146).



Mustafa Kemal Atatürk, hem başarıları ile, hem bu başarılara hazırlanışı

ile, hem de bütün bunları toplum içindeki değerlendirişiyle, karizmaya ya da

keramete gerçekten hak kazanmış bir liderdi. Şimdi, bu özelliklerini daha

yakından görelim. O zaman, kendi karizmasını, kendi kerametini nasıl

hazırladığını ve nasıl değerlendirdiğini daha iyi anlayabileceğiz.



:::::::::::::::::::



III-) ATATÜRK'ÜN KENDİ KARİZMASI KARŞISINDAKİ TUTUMU



Gerçek bir lider olmanın birinci koşulu, hiç kuşkusuz, insanın kendi

karizmasına inanmamasıdır. Bunu kendi kültürümüzün deyimiyle söylersek,

--kerametine-- inanılan lider, kendi --kerametine-- kendisi inanmamalıdır.



Aslında, --karizma-- ve --keramet-- terimleri hemen hemen aynı anlama gelir.

Bilindiği gibi, --karizma-- bir insanda var olduğu sanılan insanüstü, doğaüstü

niteliklerdir. --Keramet-- ise, ermişlerin velilerin gerektiği zaman

gösterdikleri olağanüstü yetenekler ya da ermişçesine yapılan iş, yahut

söylenen söz anlamına gelir. Türkçede --Keramet sahibi insan-- ermiş demektir.

Hızır Aleyhisselam'ın kerametlerinden söz edilir. Ya da ikinci anlamında,

dalkavukların bir söz karşısında, --Keramet buyurdunuz efendimiz-- diye yanıt

vermelerinde görüldüğü gibi kullanılır. Hiç kuşkusuz, keramet de, bütün

doğaüstü anlamlı sözcükler gibi dinsel kökenlidir.



İşte bir liderin birinci niteliği gerçekçilik olduğuna göre, gerçekçi bir

kişinin, kendisinin doğaüstü yeteneklere sahip olduğuna inanması beklenmez.

Üstelik, kendisinde insanüstü yeteneklerin ve niteliklerin bulunduğuna inanan

bir insanın uzun süre kendisini ve çevresini buna inandırması olanaksızdır.

Ancak gerçekçi bir liderin, gerçekçi değerlendirmelerinde ve eylemlerinde

görülen isabet, ona, çevresi tarafından --yanılmazlık-- gibi, insanüstü

niteliklerin efsanevi bir biçimde yakıştırılmasına yol açabilir.



Gerçekten de tarihe baktığımızda, deliler ya da sapıklar dışında hiçbir

liderin kendi --keramet--ine ya da kendi --karizma--sına inanmadığını görürüz.

Fakat, büyük liderlik için bu da yeterli değildir. Çünkü, insanın kendi

karizmasına inanmaması, onu bir büyüklük kompleksinden (megalomani)

kurtaramayabilir. Bir liderin açısından düşünüldüğünde büyüklük kompleksi ile

kendi kerametine inanmak arasında, sonuçları bakımından pek de büyük bir fark

yoktur. Her iki nitelik de, insanın kendi gücünü abartmasına ve sonuç olarak

yanılmasına yol açar.



Öte yandan, kendi yeteneklerini ve gücünü küçümsemek de bir lider için

bağışlanmaz bir yanlış olarak ortaya çıkar. Bir başka deyişle, büyüklük

kompleksi bir lider için ne denli zararlıysa, dozu kaçırılmış bir tevazu da o

denli engelleyici olur. Çünkü o zaman, yapılabilecek işler başarılamaz,

ulaşılabilecek hedeflere varılamaz.



Mustafa Kemal Atatürk'ün liderliği, devrim toplumbilimi açısından

değerlendirirken, hiç kuşkusuz, kendisinin bu liderliği nasıl gördüğü, nasıl

ürettiği ve nasıl kullandığı çok önemli ögeler olarak ortaya çıkar. Bir

liderin kendisini nasıl gördüğünü bilmeden, onun liderlik eylemini

değerlendirmek olanaksızdır.



Atatürk'ün yaşamı dikkatle incelendiğinde, liderlikle ilgili tutum ve

davranışları üç ayrı bölümde insanın gözüne çarpar. Birinci bölüm, hazırlık

aşamasıdır. İkinci bölüm, kendisinin kendi bireysel niteliklerini nasıl

gördüğü ve değerlendirdiğidir. Üçüncü bölüm ise, topluma mal etmek, ulusal

niteliğe büründürmek istediği değerlerle ilgili davranışlarıdır.



:::::::::::::::::::



1) Hazırlık Aşaması



Mustafa Kemal Atatürk, her durumda ve her fırsattan yararlanarak, kendisini

liderliğe hazırlamıştır.



Mustafa Kemal'in ilk şansı Selanik'te eski usul mahalle mektebine gitmek

yerine, o zamanki koşullara göre devrimci bir eğitim uygulayan Şemsi

Efendi'nin okuluna gitmesidir. Ezbercilik yerine aktif metodu uygulayan Şemsi

Efendi, okulun bir de kız bölümünü açmış aydın bir eğitimciydi. 1873 yılında

Selanik'te valiliğe başlayan Mithat Paşa, başarılarından dolayı, kendisine

Padişah nişanı bile verdirmişti.



İşte Atatürk'ün 10 Ocak 1922 tarihli Vakit'de yayınlanan kendi anılarına

göre, evde annesiyle babası arasında bir tartışma konusu olan okul seçimi,

sonunda, böyle bir okula gitmesiyle noktalanmıştı (Baydar, 1967:30) .



Bu şansını iyi değerlendiren Mustafa Kemal, ilkokuldan sonra, annesinin

karşı koymasına bakmaksızın, kendi girişkenliği ile subay olmaya karar

veriyor. Bu da, subay seven bir çocuğun bilinçsiz bir taklitçiliği sonucudur.

Mustafa Kemal, kendi anlatışına göre, komşusu bir binbaşının Askeri Rüştiye'ye

giden çocuğunun okul elbisesine özendiği için Askeri Rüştiye'ye gider

(Gençosman, Banoğlu 1971:33).



Buraya dek şans ögesinin etkileri görülmüştür. Askeri Rüştiye'den

başlayarak, şansın azaldığını, bilinçli hazırlığın arttığını görüyoruz.

Aslında, Askeri Rüştiye'ye giriş de çok bilinçsiz bir seçim değildir. Hiç

kuşkusuz bu olay, Mustafa Kemal'in kişilik niteliği olarak buyruk vermekten

hoşlanmasının ve buyurma gücünü simgeleyen üniformaya karşı duyduğu arzunun

bir sonucudur. Aslında Mustafa Kemal konusunda psikolojik ve psikiyatrik

ögelere ağırlık veren bir çalışmanın, muhakkak ki Gandi ve Luther gibi

kişiler için yapılmış olan çalışmalar kadar aydınlatıcı ve ilginç sonuçlar

vermesi beklenir. Babasının çocuk yaşta ölmesi, annesinin yeniden evlenmesi ve

Mustafa Kemal'in buna karşı tepkisi, kız, kardeşleriyle ve mahalle

arkadaşlarıyla ilişkileri, hep, onun biçimlenmekte olan kişiliğinin önemli

ipuçlarını veren olaylardır. Biz bu noktaları, başka bir çalışma alanı

oluşturdukları için bir yana bırakarak, onun kendi liderlik rolüne bilinçli

olarak nasıl hazırladığını incelemeyi sürdürelim.



Alışılmamış Uğraşlar



Mustafa Kemal'in bütün askeri eğitimi boyunca, yabancı dil, dans, şiir,

hitabet gibi o zamanın bir askeri öğrencisi için pek de olağan sayılmayacak

konularla uğraştığını görüyoruz. Örneğin, çocukluk arkadaşı Asaf İlbay onun,

zamanının moda dansları olan valsi, polkayı, mazurkayı, kadrili çok iyi

yaptığını belirtiyor (Gençosman, Banoğlu, 1971:37).



Rüştiye'den sonra, idadi eğitimini İstanbul Kuleli Askeri Lisesi'nde

sürdürmek isteyen Mustafa Kemal'e bir hocası, daha sonra ona başka biçimde de

yardım eden Kurmay Subay Hasan Bey, Manastır'a gitmesini, orada daha iyi

yetişeceğini söyler.



Manastır İdadisi'nde İttihatçıların ünlü hatibi Ömer Naci ile tanışır. Şiir,

edebiyat ve hitabet ile ilişkisi böyle başlar (Kılıç Ali,1955:20) . Manastır

Askeri İdadisi'nde ilk devrimci düşünceleri ve eylemleri filizlenmeye başlar.

Burada hem sonradan sürekli işbirliği yapacağı Nuri Conker, Salih Bozok,

Fuat Bulca gibi arkadaşlarıyla dostluğunu pekiştirir, hem de Ömer Naci'nin de

etkisiyle, Tevfik Fikret, Namık Kemal gibi ozanların devrimci şiirleriyle

düşünce yaşamı biçimlenmeye başlar. Yine buradayken Fransızcasını ilerletmek

için iki üç ay, Frerler okulunun özel sınıfına gider. Kendisi bu çabasını

Fransızca hocasının sert sistemlerine bağlamakla birlikte asıl inancın, iyi

bir kurmay subayın yabancı dil bilmesi olduğu açıktır (Baydar, 1967:32;

Gençosman, Banoğlu, 1971: 38-39) .



Manastır'da Askeri İdadi bittikten sonra, İstanbul'da Harbiye yılları

başlar. Mustafa Kemal Atatürk, Ahmet Emin'le yaptığı konuşmada bu yıllardaki

tutum ve davranışlarını şöyle anlatır:



--Şiir yazmak hakkında idadi hocasının vazettiği memnuiyeti unutmuyordum.

Fakat, güzel söylemek ve yazmak hevesi bakiydi. Teneffüs zamanlarında hitabet

talimleri yapıyorduk. Saati ellerimize alıyor, --Bu kadar dakika sen, bu kadar

dakika ben söyleyeceğim-- diye müsabaka ve münakaşalar tertip ediyorduk.--



Görüldüğü gibi, lider, kendisini son derece bilinçli olarak geleceğe

hazırlamaktadır. Atatürk, siyasal düşüncelerinin yavaş yavaş Harbiye

yıllarında olgunlaştığını söylüyor. --Memleketin idaresinde ve siyasetinde

fenalıklar olduğunu keşfetmeye başlamasını-- ise erkan-ı harp sınıflarına

geçtiği döneme bağlıyor. Bu dönem aslında onun artık devrimci eyleme

başladığı sıralardır. Yine kendisi bu eylemi ve eylemin örgütlü niteliğini

şöyle anlatıyor:



--Binlerce kişiden ibaret olan Harbiye talebesine bu keşfimizi (memleketin

idaresinde ve siyasetinde fenalıklar olduğu konusundaki keşfi) anlatmak

hevesine düştük. Mektepte el yazısıyla bir gazete tesis ettik.



Sınıf dahilinde ufak teşkilatımız vardı. Ben heyet-i idareye dahildim.

Gazetenin yazılarını ekseriyetle ben yazıyordum.-- (Baydar, 1967:33).



Sonradan, Mustafa Kemal ve arkadaşları okul yönetimince yakalanırlar. Fakat

eylemlerine ara vermezler. Dışarda bir ev tutarak aynı işleri sürdürürler ve

sonunda bir muhbir tarafından ele verilerek, tutuklanırlar. Birkaç ay sonra

salıverilirler ve Mustafa Kemal, Suriye'de bir göreve sürgün olarak atanır.



Gerillacılık Hazırlığı



Harp Akademisi yıllarını, yabancı dilini geliştirerek, Namık Kemal'in

düşüncelerini izleyerek ve bunları, okul içinde de yayarak geçiren Mustafa

Kemal Atatürk, bu arada, sonradan çok işine yarayacak başka bir hazırlığın

içine de girmişti: Gerilla savaşı. Gerilla savaşını, azınlıklarla Osmanlı

İmparatorluğu'nun hesaplaşması çerçevesinde, Yıldız Sarayı'nın basılarak

Padişah'ın tahtından indirilmesi eylemine dek, hemen her niteliği ile

incelemişti (Abadan,1964:15-17). Bu konuda hocası Nuri Bey'i Mustafa Kemal'in

tahrik ettiği ve konuyu enine boyuna tartışmaya açtırdığı anlaşılmaktadır

(Gündüz, 1973:21-22; Afetinan, 1968:35-36) . Üstelik, bu tartışmalar sırasında

bir --aydın kişiler komitesi-- gibi örgütsel ve doğrudan doğruya devrimci

eyleme yönelik düşünce ve önerilerin de ortaya atıldığını anlıyoruz.



Sonradan, bu hazırlıklarından yararlanarak, henüz düzenli ordunun güçsüz

olduğu 1920 yılında, --Uzun müddet çarpışabilmek ve halkın savaş şevkini

ayakta tutmak için, Harb-ı Sagir yapacağız. Buna başladık. Hedefimiz düşman

maneviyatını kırmak; kendi maneviyatımızı ayakta tutmaktır.-- demişti

(Atay, 1969:242).



Yarının Adamı Olmak



Hapisten çıktıktan sonra, Suriye'ye sürgün olarak atanan Mustafa Kemal

Atatürk, staj için 30'uncu süvari alayında bölük komutanı olarak göreve

başlar. Okul arkadaşı olan ve Şam'a birlikte atandığı Lütfü Müfit Bey de

29'uncu süvari alayında bölük komutanlığına verilir. İki arkadaş Şam'da

tuttukları bir evde yaşamaya koyulurlar. Bundan sonrasını Kılıç Ali şöyle

anlatıyor (Öykü, Mustafa Kemal'in hem kişilik niteliklerini, hem de

liderlikle ilgili beklentilerini belirler. Bu açıdan aynen aktarıyorum.) :



--Aradan bir müddet geçtikten sonra, günün birinde kumanda etmekte oldukları

bölüklerinin alaylarıyla birlikte vazife alarak Havran havalisine hareket

etmek üzere olduklarını haber alınca her ikisi de hayretler içinde kalmışlar.

Kendilerine haber vermeksizin kıtalarının hareket etmiş olmalarına hiçbir

mana verememişler. Bu vaziyet karşısında Mustafa Kemal fena halde

sinirlenmiş. Kendilerine karşı lakaydi gösteren kıtalarının kumandanına

yaptığı şikayetten bir netice alamayınca doğrudan doğruya ordu kumandanına

şikayete karar vermiş. Fakat bu sefer de ordu kumandanından beklediği

hassasiyeti görememiş. Bunun üzerine işi enerjisiyle halletmeye karar vererek

harekete geçmiş ve arkadaşı Lütfü Müfit Bey'e de kendisini takip etmesini

tavsiye etmiş. Kumandanların istihfaf ve istememelerine rağmen onlar da bu

harekata iştirak etmişler.



Meğer süvari kıtasının aldığı vazife aynı zamanda on senelik verginin

tahsiliymiş. Atatürk, bu vergi tahsilatı esnasında köylülerin çektiği

zahmetleri, uğradıkları mezalimi ve o sırada yapılan suiistimalleri nefretle,

hırsla anlatırlar ve kıtanın aldığı vazifeyi --haydutluk-- diye tavsif

buyururlardı.



Bir gün alay zabitlerinden biri Lütfü Müfit Bey'e de yapılan yolsuzluklara

göz yumması için altın para teklif etmiş. Müfit Bey bu teklifi reddetmekle

beraber Mustafa Kemal Bey'i de haberdar etmiş.--



İşte öykünün bu noktasında Mustafa Kemal Atatürk'ün geleceğe ilişkin

beklentileri bütün çıplaklığı ile ortaya çıkıyor:



--Mustafa Kemal, Müfit Bey'e sormuş: --Müfit, sen bugünün adamı mı olmak

istiyorsun, yoksa yarının mı?-- Müfit Bey derhal bu suale: --Elbette yarının

adamı olmak isterim-- demiş.



Müfit Bey'in bu cevabı o zaman Atatürk'ün o kadar hoşuna gitmiş ki, bunu

daima anlatırlar ve: --Elbette o teklif edilen parayı alamazdı ve almadı.

Çünkü o, bugünün adamı olmak istiyordu-- diye Müfit Bey'e iltifatta

bulunurlardı (Kılıç Ali, 1955:24-25).



Bu öyküden de açıkça anlaşılıyor ki, Mustafa Kemal Atatürk'ün kafası

gelecek düşüncesiyle doludur. Bir rüşvet olayını bile, namustan önce, tarih

ve gelecek bilinci içinde değerlendirmektedir.



Çok Önceden Hedeflenen Tek Adam Liderliği



Nasıl bir gelecek? Gelecekte nasıl bir rol? Bu sorunun yanıtı ünlü öyküde

vardır. Yer: Selanik. Sahne: Olimpos birahanesi. Başkahraman: Kolağası

Mustafa Kemal. Yine Kılıç Ali anlatıyor:



--Mustafa Kemal, Selanik'te yine bir akşam o zaman sıhhiye müfettişi olan

eski Hariciye Vekili Dr. Tevfik Rüştü Aras, Nuri Conker, Salih Bozok Beylerle

birlikte Olimpos birahanesinde oturmuşlar, içerlerken devletin dış siyaseti

bahis mevzuu oIuyormuş. Bu arada Mustafa Kemal Bey birtakım acı tenkitler

yaptıktan sonra işi latifeye dökmüş ve Tevfik Rüştü Bey'i göstererek:



--Bu sakim siyaseti bir gün doktor vasıtasıyla düzelttireceğim!-- deyince,

yakın ve teklifsiz arkadaşı olan Nuri Conker: --Ne?.. Ne?.. Sen mi

düzelttireceksin?-- diye istihfafla sormuş. Bunun üzerine Nuri Bey'le

aralarında şöyle bir muhavere geçmiş:



--Evet, ben doktoru Hariciye Nazırı yapacağım, bütün falsoları ona tamir

ettireceğim.-- Nuri Bey latife ederek sormuş:



--Demek sen, doktoru Hariciye Vekili yapacaksın, o halde ya beni?--



--Seni de Vali ve kumandan, yaparım!--



Bu muhavereye hazır bulunan Salih Bozok da karışıyor:



--Herhalde bu arada beni de bir şey yaparsınız?--



Mustafa Kemal Bey, Salih'in bu sualine, biraz düşündükten sonra:



--Salih seni yaver yapacağım ve yanımdan ayırmayacağım.-- cevabını verince,

Nuri Bey yine dayanamamış, tekrar atılarak:



--Allahını seversen sen ne olacaksın ki hepimize şimdiden böyle birtakım

mansıplar veriyorsun?-- demiş.



Mustafa Kemal, Nuri Bey'in sorduğu bu suale gülerek:



--Bu memuriyetleri, bu mansıpları veren ne olursa işte ben o olacağım-- diye

cevap vermiş-- (Afetinan, bu konuşmanın 1908 yılında Selanik Askeri kulübünde

geçmiş olduğunu söylüyor (Afetinan, 1968:77).) (Kılıç Ali, 1955-a:32-33).



Gerçekten son derece şaşırtıcı bir biçimde geleceği yansıtan bu konuşma

aslında gerek toplumbilimsel, gerekse psikolojik bakımdan hiç de olağan dışı

değildir. O dönemde Osmanlı İmparatorluğu'nun bir çöküş ve bu çöküşe bağlı

olarak bir arayış içinde olduğu hemen anımsanmalıdır. Ayrıca, yine iki önemli

öge bu çöküşün ve yılların getirdiği arayışın şiddetini iyice arttırmıştır:

Birinci öge, İmparatorluğun Birinci Dünya Savaşı'na girmiş olması ve bu

durumun yeni çözümleri hem daha olanaklı, hem de daha gerekli duruma getirmiş

bulunmasıdır. İkinci öge ise, Batılaşma eylem ve düşüncelerinin özellikle

Batı etkilerine ve bu tür düşüncelere açık olan orduda ve ordunun çekirdeği

olan Harbiye'de etkin bulunmasıdır. Bütün bu etkenler sonunda, her Harbiye

öğrencisi, kendini bir kurtarıcı gibi algılıyordu. Örneğin, gerilla savaşına

hazırlık bölümünde aktardığım öykü, bu eğilimin hocalar arasında bile egemen

olduğunu gösterir.



Psikolojik ögelere gelince, bunlar, Mustafa Kemal'in kişiliğine bağlı olan

niteliklerdir. Buraya dek aktardığıin kişilik özellikleri düşünüldüğünde,

O'nun bu uygun siyasal ortam içinde, kendi liderliğinde bir eylemi

planlamaması ya da hiç olmazsa düşlemiş olmaması düşünülemez. Karizmatik

liderlik bölümünde anlattığım özellikleri, --keramet--inden soyutladığımız

zaman, bu gerçek açıkça ortaya çıkar. Ayrıca, gerek Vahdettin'e Veliaht iken

yaptığı komutanlık önerileri, gerek Padişah olduktan sonra, Başkomutanlığı

doğrudan doğruya üzerine alarak, kendisini kurmay başkanı yapmasını istemesi,

gerekse çeşitli defalar yinelediği siyasal girişimleri de bu özlem ve

isteklerinin birer kanıtıdır.



Bütün bu noktalar birlikte düşünüldüğü zaman, Olimpos birahanesi konuşması

son derece doğallaşmakta, olağanlaşmaktadır. Burada önemli olan nokta,

Mustafa Kemal Atatürk'ün adeta gökten zembille inme bir liderlik psikozu

yerine, toplumsal, tarihsel ve siyasal koşulları doğru değerlendiren bir

liderlik hazırlanışı içinde olmasıdır. Bir başka deyişle, Mustafa Kemal,

çevre koşullarını gerçekçi bir tutumla değerlendirmiş ve bu koşulların

kendisine tanıdığı olanakları bilinçli bir hazırlık içinde değerlendirmiştir.



Kazım Nami Duru, 1908 yılında aralarında geçen şu ilginç konuşmayı

anlatıyor:



--Meşrutiyet ilan edildi. Aradan biraz zaman geçti. Bir gün ikimiz Olimpos

meydanından kalktık, rıhtım üzerinde beyaz kuleye doğru yürüdük. Yolda bana:

--Kazım Nami (Duru) senden bir şey soracağım; bana düşündüğün gibi doğru cevap

ver.-- dedi. --Kendimde askerlikten çok yönetim ve siyaset işlerinde bir

yetenek görüyorum. Askerlikten çekilmek istiyorum, ne dersin?-- --

(Arıburnu, 1976:182).



Bu öyküden de açıkça anlaşılacağı gibi, Mustafa Kemal, toplumun

biçimlendirilmesi bakımından çok önceden kendi rolü hakkında karar vermiştir.



Anafartalar Kahramanlığına Hazırlık



İtalyanlara karşı savaşmak için Trablusgarp'a giden Mustafa Kemal, Balkan

Savaşı'nın başlaması üzerine yurda döner. Daha Kuzey Afrika'ya gitmeden önce

Asım Gündüz'e: --Asım,-- demiş, --biz gidiyoruz, ama korkarım ki dönüşte

Rumeli'yi bile elimizden çıkmış bulacağız.-- (Gündüz, 1973:24). Nitekim,

gerçekten de bu yargı doğru çıkar. İşte Balkan Savaşı başlar başlamaz yurda

dönmeye çalışan Mustafa Kemal, ancak savaşın ikinci bölümüne yetişir ve

Bulgarlarla yapılan savaş için özel olarak hazırlanan Kuvayi Mürettebe

Harekat Şubesi Müdürlüğüne atanır. Aynı kuvvetin kurmaybaşkanı, yakın arkadaşı

Fethi Bey'dir.



İşte bu görevinde, Mustafa Kemal, Gelibolu'nun savunmasını ayrıntılı bir

biçimde inceleme ve Türkiye'nin genel durumuna ek olarak Bulgar ordusunun

eylemini de dikkate alarak önerilerde bulunma olanağına erişti. 17-18 Şubat

1913 tarihinde Fethi Bey ile birlikte hazırlayıp, Harbiye Nezareti'ne

yolladıkları raporda, ordunun genel tutumunun bir değerlendirmesi yapılarak,

özelde de --evvelemirde Çatalca'daki Bulgar kuvveti külliyesini duçarı inhizam

eylemek, saniyen muhasarayı cebren refetmek, salisen dört aydan beri

mahsurinin tahribatını izale için külliyetli erzakı serıan şehre yetiştirmek--

öneriliyordu (Türkiye Ansiklopedisi, 1:243) .





Anafartalar kahramanlığı hiç kuşkusuz, onun genel askerlik yeteneklerine

bağlı olduğu kadar, yaptığı ön hazırlıkların da bir sonucuydu. Daha önce

Gelibolu yarımadasının savunmasına çalışmış olması, ona mutlaka çok zaman

kazandırmış ve kendine güvenini pekiştirmişti. İlerde değineceğim Anafartalar

savaşı sırasındaki komutanlığı ile ilgili beklentisi ve isteği hiç kuşkusuz,

bu tür hazırlıklarına ve bu hazırlıkların ona verdiği kendine güvene bağlıydı.



Toplumsal Devrimlere Hazırlık



Batı'dan aktarılan Fransız Devrimi düşünceleriyle beslenen ve devrim

eylemiyle yoğrulan bir kurumdan, Harbiye'den, mezun olduktan ve başarılı

komutanlığını gerçek savaş alanlarında kanıtladıktan sonra Mustafa Kemal

Atatürk'ün liderlik özlemleri daha bir gerçeklik kazanır. O, artık yalnız

Abdülhamit'e karşı özgürlükçülük ve devrimcilik düşüncelerini Fransız Devrimi

modeline göre biçimlendirmiş romantik bir prototip Harbiye mezunu değil,

başarısı hem savaş, hem siyaset alanlarında kanıtlanmış biridir. Fakat,

siyaset onu geri plana itmiş, savaş alanlarındaki başarı ise, henüz göz

kamaştırıcı boyutlara erişmemiştir. Anafartalar kahramanlığına daha birkaç

sene vardır. İttihat ve Terakki içinde sürekli olarak Enver Paşa ile

çatışmaktadır. İşte bu hava içinde tasfiyesi düşünülürken, yakın dostu Fethi

Bey imdada yetişir. Fethi Bey o sırada Bulgaristan'da Büyükelçidir ve İttihat

ve Terakki'nin egemen çevrelerinde sözü geçer. Mustafa Kemal'in kendi yanına

verilmesini ister. Böylece Atatürk, Sofya'ya Ataşemiliter olarak atanır. Bu,

onun, Batı uygarlığı ile ilk somut temasıdır. Örneğin, burada gördüğü

operadan ve Bulgarların başarısından çok etkilenir. Toplum ile sanat

ilişkileri üzerinde düşünmeye başlar (Paruşev, 1971:78-81) . Nitekim, 1930

yılında 11 Nisan Cuma akşamı Türk Ocağı Tiyatrosu'nun açılışından sonra

Muhsin Ertuğrul'a: --Siz, benim ta ataşemiliterlik çağımdan beri, memleketimde

görmeyi candan özlediğim bir hayali gerçekleştirdiniz.-- demiştir

(Arıburnu, 1976:224).



İşte bu arada evlerinde pansiyoner kaldıği Christianus'larla ilginç

konuşmalar yapar. Bunlardan birinde, --Peçeyi hemen kaldırmalı. Sonra bir

erkek birden fazla kadınla evlenmemeli. Erkekler, Avrupalılar gibi şapka

giymeli. Erkekler ve kadınlar eşit haklara sahip olmalı, Avrupalılar gibi

yaşamalı.-- der (Borak, 1970:70).



Daha sonra, Atatürk'ün toplumsal devrim konusundaki düşüncelerinin Viyana

ve Karlsbad'da iyice billurlaştığını görüyoruz. O, artık, hem başarılı bir

komutan, hem Veliaht ile yaptığı Almanya yolculuğunda Alman İmparatoru dahil,

pek çok general ve politikacıyla görüşme ve tartışma olanağı bulmuş bir

devlet adamıdır. İşte bu psikoloji içinde kendisini gelecek için artık hazır

hisseder. Bu çerçevede bol bol okur ve düşünür. Kafasında tam bir toplumsal

devrim oluşmaktadır. Örneğin, hatıra defterinde tuttuğu notların bir yerinde,

yönteme bile ilişkin kararları yer almakta, Türk kadınının çağdaşlaşmasını,

iktidara geldiği zaman bir darbede (coup) çözeceğini söylemekte ve şöyle

devam etmektedir:



--Zira ben, bazıları gibi efkarı ulemayı yavaş yavaş benim tasavvuratımın

derecesinde tasavvur ve tefekkür etmeye alıştırmak suretiyle bu işin

yapılabileceğini kabul etmiyor ve böyle harekete karşı ruhum isyan ediyor.

Neden ben bu kadar senelik tahsili ali gördükten, hayatı medeniye ve

içtimaiyeyi tetkik ve hürriyeti tezevvuk için sarfı hayat ve evkat ettikten

sonra avam mertebesine ineyim? Onları kendi mertebeme çıkarırım.--

(Afetinan, 1970:22).



Görüldüğü gibi Mustafa Kemal Atatürk, artık bütünüyle toplumsal devrim

üzerinde düşünmektedir. 30 Haziran 1918 Pazar gününden 27 Temmuz 1918

Cumartesi gününe kadar tuttuğu (ve yakında tümü Afetinan tarafından

yayımlanacak olan) hatıra defterlerinden, genellikle siyasal bilim kitapları

okuduğunu ve devrim üzerine düşündüğünü öğreniyoruz. İktidar, artık kendisine

bile yakın gözükmektedir. Bu nedenle, düşünce düzeyindeki hazırlığını

hızlandırmıştır .



:::::::::::::::::::



2) Karizmasını Yaratmaya Yardım Ediyor



Mustafa Kemal Atatürk, hiç kuşkusuz, liderlik olayının önemini biliyordu.

Bu nedenle de kendisini yalnızca liderliğe hazırlamakla kalmamış, sürekli

lider gibi davranmış, bu liderliği kendi bilinçli davranışlarıyla da

desteklemiştir. En tipik olarak yaptığı davranışlar, çevresindekilere

armağanlar vermek, haklı olduğu anları yakaladığı zaman, kimsenin düşünmediği

özgün buluşlarını sonuna dek savunmak ve en önemlisi, ileriyi herkesten iyi

gördüğünü ve biçimlendirdiğini çeşitli kanıtlarla sergilemektir.



Ayrıca, çevresindekileri etkilemek için önceden hazırlık yaptığı da bilinen

gerçekler arasındadır. Örneğin, Rıza Şah Pehlevi, Türkiye'ye geleceği zaman

Ankara Halkevi binasının bir bölümünü onun için özel olarak hazırlatmış,

eşyayı bizzat seçmiş ve bahçeye büyük ağaçlar getirtip diktirmiş, bütün

bunlarla bile yetinmeyerek, özel olarak Türk-İran dostluğunu simgeleyen bir

opera bile yazdırmıştı (Banoğlu, 1954:34) .



Bir de şu öyküye bakalım:



--Japon Veliahdı gelmişti. Muazzam ve mükellef bir ziyafet sofrasındaydılar.

Atatürk bir aralık Japon tarihinden söz açtı ve bir meydan muharebesini

anlattı.



Japon Veliahdı hayret etmişti.



Atatürk, tarihten mitolojiye geçti. Ve yine Japon mitolojisinden konuştu.



Veliahdın ağzı açık kalmıştı.



Söz edebiyata intikal etti. Gazi, --Japon şiirinin dünya edebiyatında çok

büyük yeri vardır-- diyerek meşhur Japon şairlerinden mısralar okudu.



Veliaht, o gece Gazi'nin söylediklerini bilmiyordu, ilk defa ondan duyuyor

ve öğreniyordu. --Bunları nereden biliyorsunuz?-- diye soramazdı. Fakat

Atatürk'ün bilgi ve hafızasına hayran kalmış, onun esiri olmuştu.



Atatürk hep böyleydi. Herkesi kendine esir ederdi. Her şeyi planlıydı. O,

bütün bunları, Veliaht gelmeden on gün önce tercümeler yaptırarak öğrenmiş,

Japon Veliahdına bu dersi vermeyi ve kendine hayran bırakmayı kurmuştu.--

(Banoğlu, 1954-a:48-49).



Atatürk, aynı özeni bütün yabancı devlet adamlarına göstermiştir. Çünkü,

uluslararası politikada, kişisel etkileşimin önemini görmüş ve kendi

kişiliğinde yarattığı imgelerin, Türkiye Cumhuriyeti'ni etkileyeceğini çok

iyi algılamıştı. Örneğin, Afgan Kralı da gelmeden, günlerce Afgan tarih ve

coğrafyasını tetkik ettiğini ve Hikmet Bayur'u görevlendirerek özel biçimde

Afganistan konusunda hazırlandığını M.Kemal (Öke) söylüyor

(Sel Yayınları, 1955:105). Böylece, kendi kurduğu Cumhuriyeti yüceltmek adına,

bir yandan da kendi karizmasını güçlendiriyordu.



Bu konudaki bilinçli çabalarından birinin, haklı olduğunu hissettiği zaman,

özgün düşüncelerini sonuna dek savunmak olduğunu söylemiştim. Genellikle

savaş alanlarında ve savaş oyunları sırasında görülen bu niteliği, toplumsal

ve siyasal konularda da pek çok örnekle anlatılabilir. Tam bu noktada şu

sözlerine dikkati çekmek istiyorum. Acaba --dahi--yi tanımlarken, kendi

kişiliği aklında hiç mi yoktu? Kendisine sorulan: --Dahi kime derler?-- sorusuna

yanıt olarak: --Dahi odur ki, ilerde herkesin takdir ve kabul edeceği şeyleri

ile ortaya koyduğu vakit herkes onlara delilik der.-- demiştir

(Banoğlu, 1955:25).



İşte bu çerçeve içinde Mustafa Kemal Atatürk, sürekli olarak, düşüncelerini

ve beklentilerini çevresindekilere not ettirmiş, sonradan da çıkartıp

okutturarak, ne denli doğru ve ileri görüşlü olduğunu tanıklar ve tarih

önünde kanıtlamıştır. Hiç kuşkusuz, yaşarken, kendi çevresi içindeki

--keramet--ini yaratan en önemli ögelerden biri budur.



Dostları Etkileyen Davranışlar



Bu öngörü ve planlı ileri görüşlülük niteliğini hem kısa vadeli, hem de

uzun vadeli işler için kanıtlamıştır. Kısa vadeli bir olay için Tevfik

Rüştü'yü (Dışişleri Bakanı Tevfik Rüştü Aras) dinleyelim:



--1920 yılı ilkbaharının sonlarına doğru bir gün Mustafa Kemal, beni Ankara

istasyonunun bitişiğinde ikamet etmekte olduğu evciğe çağırdı. Bir yaverinin

kendisine haber verilmeksizin --Yeşil Ordu-- teşkilatına alındığından şikayet

etti. Birinci Büyük Millet Meclisi kurulalı sekiz, on hafta olmuştu.

Memleketimizin kurtarılması için başvurulan, yer yer ve türlü tedbirler

arasında bir de --Yeşil Ordu-- namı verilen gizli teşkilat yapılmıştı. Fakat

birinci Büyük Millet Meclisi her manasıyla ve bütün kuvvetiyle işlemeye

başladığı için, artık her türlü dağınık tedbirlerin kaldırılması ve her

faaliyetin Büyük Millet Meclisi selahiyeti içine alınması zamanı da gelmişti.

--Yeşil Ordu-- teşkilatına da lüzum kalmamıştı.



Mustafa Kemal o gece bazı arkadaşların davet edilerek, nezdinde

toplanmaklığımızı istedi. Öylece de yapıldı. Hatırımda kaldığına göre, o gece

dokuz, on kişi kadar vardık. Bulunanlar arasında sayın Cumhurreisimizi

(Celal Bayar) , merhum Muhtar Bey'i, merhum Yunus Nadi Bey'i ve Kılıç Ali

Bey'i iyi hatırlıyorum. Ciddi işler konuşulduğu zaman, Atatürk'ün yanında

kahveden başka bir şey içilmezdi. Hele alkol asla bulundurmazdı. O geceki

müzakere uzunca sürdü. Bittiği zaman gece yarısını geçeli iki saat olmuştu.

Toplantıya mutad mucibince, kendisi riyaset ediyor ve müzakereyi o idare

ediyordu.



Memleketimizin haricinden ve dahilinden muhtelif yerlerden ve zatlardan

gelen raporlar okunmuş, kurtuluş etrafında muhtelif mevzular konuşulmuş ve

aramızda çetin müzakerelerden sonra üzerinde mutabık olduğumuz görüşler, hatta

bazı kararlar sırasıyla yazılmıştı. Müzakere tamamiyle nihayetlendikten sonra,

o gece için son kahve içilirken Mustafa Kemal, bana hitap ederek:



--Bugün öğleden sonra bu mevzular etrafında bir arkadaşla görüşmüş, bazı

notlar almıştım. Tevfik Rüştü, lütfen köşedeki saksının içinde duran o

notları alıp okur musunuz?-- dedi. Tabiatıyla, istediği kağıdı bulup okumaya

koyuldum.



Hepimiz hayretler içinde kalmıştık. Saatlerle üzerlerinde konuşularak

vardığımız ve kendimizin zannettiğimiz kararların hepsinin tamamiyle aynı

olmak üzere o not kağıdında yazılmış olduğunu gördük.--

(Sel Yayınları, 1955:32-33).



Bu öyküde de açıkça görüldüğü gibi, Mustafa Kemal Paşa, umutsuz görülen bir

Ulusal Bağımsızlık Savaşı'nın liderliğini yüklenirken, çevresindekileri tam

anlamıyla kendine benzetmek zorunda olduğunun farkındaydı ve bu amaçla her

yöntemi kullanıyordu. Pek doğal olarak ilk akla gelen yöntem de,

izleyicilerin kendi yeteneklerine, öngörüşlülüğüne, yani

--karizma--(keramet)sına inandırmaktı. Bunu sağlamak için Mustafa Kemal

Paşa'nın hemen hemen hiçbir fırsatı kaçırmadığını görüyoruz. Örneğin,

muzaffer orduların komutanı olarak İzmir'e girdiğinde kendinden konuşma

isteyen Falih Rıfkı'ya da benzer bir --etkileyici-- davranışta bulunur. Falih

Rıfkı, İzmir'e girişin ilk günlerinde Latife Hanım'ın Göztepe'deki konağında

Atatürk'le ilk yakın temasını şöyle anlatıyor:



--Mustafa Kemal'in ilk sofrasında bulunacaktık. Holde toplandıktan biraz

sonra, arkasında beyaz bir Kafkas gömleği ile merdivenden indi. Bu kemerli

gömlek, pek ahenkli bir endam ister. Mustafa Kemal, ince, zarif ve güzel bir

erkekti. Kahramanlık şanının o günlerde, bu güzelliği nasıl cazibelendirmiş

olduğu da kolay anlaşılabilir.



Şimdi onun şahsiyeti ile tanışmak fırsatıydı. Derin bir merakla bütün

sözlerini ve jestlerini izliyordum. İlk öğrendiğim şey, kuvvetli ve yanılmaz

hafızası oldu. Bir aralık, --Müsaade eder misiniz sizi ilk önce nerede görmüş

olduğumu anlatayım-- dedim. Hemen bakışı şehlaya kayarak:



--Hacı Adil denen Vali Dimetoka'da biz, onu karşılamaya geldiğimiz vakit,

arabasına Fethi Bey'i almalıydı. Siz nihayet bir gazete muhabiriydiniz...--

dedi. Şaşakaldım.-- (Atay, 1969:326).



Aslında bu öyküde Atatürk'ün --yönlendirmesi-- oldukça düşüktür. Fakat yine

de kendisi ile ilk kez karşılaşan ve İstanbul'dan gelen bir gazeteciyi

etkileme fırsatını hemencecik ve çok etkili bir biçimde kullandığı açıkça

görülmektedir. Nitekim, Falih Rıfkı'nın bundan çok etkilendiği ve bu etkinin

yıllarca sürdüğü; kitabının birçok yerinde aynı öyküyü yinelemesinden

bellidir.



Kehanetlerin Not Ettirilmesi



Atatürk'ün uzun dönemli --kehanet--lerini özenle not ettirdiği iyi bilinen

gerçekler arasındadır. Bunun en güzel örneklerinden biri, Mazhar Müfit

Kansu'ya not ettirdiği düşünceleridir. Bunun kadar iyi bilinmeyen, Atatürk'ün

bunları nasıl değerlendirdiği ve kendi karizmasını üretmekte ne denli bilinçli

kullandığıdır. Mazhar Müfit'in ağzından önce öngörüsünün ve planlılığının

kanıtını dinleyelim. Kansu'nun aktardığı konuşma, Erzurum Kongresi'nin

bittiği gece geçer. Mustafa Kemal, Süreyya Bey (Yiğit) ile otururken,

çağırttığı Mazhar Müfit'le de dertleşmesini sürdürür ve bir süre sonra

aralarında şu konuşma geçer:



--Mazhar, not defterin yanında mı?..-- diye sordu.



--Hayır Paşam...-- dedim.



--Zahmet olacak ama, bir merdiveni inip çıkacaksın. Al gel! -- dedi.



Nerede ise sabah olacaktı. Fakat, onun yanındayken dünya, gecesi gündüzü

olmayan bir alemden ibaretti. Binaenaleyh, uyku ihtiyacı da yoktu. Hemen

aşağıya indim. Not defterimi alıp geldim.



O, hatıra defterime ve günü gününe her hadiseyi not edişime hem memnun olur,

hem de bazen latife etmekten kendisini alıkoyamazdı.



--Hafızalarımız zayıfladığı zaman Mazhar Müfit'in defteri çok işimize

yarayacak.-- derdi. Defteri getirdiğimi görünce, sigarasını birkaç nefes üst

üste çektikten sonra:



--Ama, bu defterin bu yaprağını kimseye göstermeyeceksin. Sonuna kadar

mahrem kalacak. Bir ben, bir Süreyya, bir de sen bileceksin. Şartım bu... --

dedi.



Süreyya da, ben de: --Buna emin olabilirsiniz Paşam...-- dedik. Paşa bundan

sonra:



--Öyle ise önce tarih koy!-- dedi. Koydum: 7-8 Temmuz 1919. Sabaha karşı.



Tarihi sayfanın üzerine yazdığımı görünce: --Pekala, yaz!..-- diyerek devam

etti: --Zaferden sonra şekli hükümet Cumhuriyet olacaktır. Bunu size daha önce

bir sualiniz münasebetiyle söylemiştim. Bu bir.--



--İki: Padişah ve hanedan hakkında zaman gelince icap eden muamele

yapılacaktır.--



--Üç: Tesettür kalkacaktır.--



--Dört: Fes kalkacak, medeni milletler gibi şapka giyilecektir.--



Bu anda gayri ihtiyari kalem elimden düştü: Yüzüne baktım. O da benim yüzüme

baktı. Bu gözlerin bir takılışta birbirlerine çok şey anlatan konuşuşuydu.



Paşa ile zaman zaman senli benli konuşmaktan çekinmezdim.



--Neden durakladın?-- deyince, --Darılma ama Paşam, sizin de hayalperest

taraflarınız var.-- dedim. Gülerek:



--Bunu zaman tayin eder. Sen yaz!..-- dedi. Yazmaya devam ettim:



--Beş: Latin hurufu kabul edilecek.--



--Paşam, kafi, kafi...-- dedim ve biraz da hayal ile uğraşmaktan bıkmış bir

insan edasıyla, --Cumhuriyet'in ilanına muvaffak olalım da üst tarafı yeter! --

diyerek defterimi kapadım ve koltuğumun altına sıkıştırdım. İnanmayan bir

adam tavrı ile:



--Paşam, sabah oldu. Siz oturmaya devam edecekseniz hoşça kalın!-- diyerek

yanından ayrıldım (Kansu, 196G:131-132) .



Buraya dek anlatılanlar, Atatürk'ün planlılığını, öngörüsünü ve

kararlılığını yansıtır. Bu niteliklerini, etrafına nasıl kabul ettirdiğine

gelince; hiç kuşkusuz; bu, liderlik yeteneklerinin bir göstergesi olarak

düşünülebilir: Çevresine kendini kanıtlarıyla kabul ettiren bir liderlik.



Atatürk, bu yazılı notları çeşitli defalar ortaya getirmiş ve haklılığını

herkese hatırlatmıştı. Mazhar Müfit bu süreci şöyle anlatıyor:



--Çankaya'da akşam yemeklerinde , birkaç defa, --Bu Mazhar Müfit yok mu,

kendisine; Erzurum'da tesettür kalkacak, şapka giyilecek, Latin hurufu kabul

edilecek dediğim ve bunları not etmesini söylediğim zaman, defterini

koltuğunun altına almış ve bana hayalperest olduğumu söylemişti.-- demekle

kalmadı, bir gün mühim bir ders de verdi.



Şapka inkılabını ilan etmiş olarak Kastamonu'dan dönüyordu. Ankara'ya avdet

ettiği anda otomobille eski Meclis binası önünden geçiyor, ben de kapı önünde

bulunuyordum. Manzarayı görünce gözlerime inanamadım. Kendisinin ve yanında

oturan Diyanet İşleri Reisi'nin başında birer şapka vardı. Kendisi neyse ne?

Fakat, kendisini karşılamaya gelenler arasında bulunan Diyanet İşleri Reisi'ne

de şapkayı giydirmişti. Ben hayretle bu manzarayı seyrederken, otomobili

durdurttu, beni yanına çağırdı ve birden:



--Azizim Mazhar Müfit Bey, kaçıncı maddedeyiz? Notlarına bakıyor musun?--

deyiverdi. Bu bir latifeydi, fakat, mahçup eden bir latife.--



Atatürk, liderliğini zamanı aşarak, öngörüsünü kanıtlayarak, Mazhar Müfit'e

şu yorumu yaptırmıştı: --Ve hakikaten bu büyük adam, geceleri gündüzlere

katarak düşünmeyi, milli bünyenin tahammülünü bilmiş, her şeyin zamanını

hesaplamış ve zamanı iradesine ram edebilmişti.-- (Kansu, 1966:132).



Atatürk'ün Çankaya sofralarında birçok kez, Mazhar Müfit'in not defterini

hatırlatarak, öngörüsünü onaylattığı pek çok başka kaynak tarafından da

belirtilmektedir. İşte liderin bilinçli bir biçimde liderliğini çevresine

onaylattıran davranışı budur. Atatürk, bütün konularda olduğu gibi liderliği

konusunda da olayları yalnız tarihin akışına bırakmamış, onu, bizzat kendi

hazırlıkları, yönlendirmeleri, kısacası kendi iradesiyle pekiştirmesini çok

iyi bilmiştir.



Kendi yaptığı ve yukarıda verdiği --dahi-- tanımı düşünüldüğünde bu

yaptıklarının ne denli bilinçli olduğu bir kez daha ortaya çıkmaktadır.



Kişilik Gücü



Kendi karizmasını üretmekte kullandığı yöntemin 1923 yılındaki bir başka

görüntüsünü İsmail Habip Sevük anlatıyor:



--Muhtar Bey (şakacı bir adam olan İngiliz Muhtar) kadehini kaldırıyor:

--Yaşasın Başkomutan!--



--Niye Mustafa Kemal demiyorsun da, Başkomutan diyorsun?--



Muhtar Bey, üstü kapalı bir davranışla: --Hele,-- diyor, --ne olur ne olmaz,

daha uzun süre şu Başkomutanlık üzerinde kalsın!-- Şakalaşıp duran Gazi,

kartallaşıveriyor:



--Vay, sen beni Başkomutanlıktan mı kuvvet alır zannediyorsun? (Sesini

tabiileştirerek) Dinle bak öyleyse, sana bir hatıra anlatayım: Hani ben

Erzurum'da ordu müfettişliği nişanlarını yakamdan atarak --ferdi millet--

kalmıştım ya? O zamana kadar emirlerimi dinleyen komutan (ismini söyleyecekti,

söylemedi) ondan sonra verdiğim emirleri dinlememeye başlamasın mı? Makamına

gittim:



--Paşa, paşa,-- dedim, --size o emirleri bu yakadaki yıldızlar vermiyor,

Mustafa Kemal veriyordu, o yine karşınızdadır, yazınız!--



Yazdı. Emir gideceği yere gitti. Fakat çıktıktan sonra aklıma gelmişti. Ya

komutan düğmeye basıp da, --Posta, bunu dışarı çıkarınız!-- deseydi?..



Sesi yine heybetleşerek: --Fakat diyemezdi. Muhtar, karşısında Mustafa Kemal

vardı, diyemezdi.--



Muhtar Bey kadehini kaldırarak yürekten bağırıyor: --Yaşasın Mustafa Kemal!----

(Arıburnu, 1976:19).



Bu öyküden de açıkça görüldüğü gibi, Mustafa Kemal Atatürk'ün verdiği mesaj

açıkça şudur: Keramet Başkomutanlık yetkisinde, üniformada ya da omuzlardaki

yıldızlarda değil, kendi kişiliğindedir. Kişisel karizmasını yaratmakta ne

denli titiz olduğu bu ve benzeri anılarda çarpıcı bir biçimde ortaya

çıkmaktadır.



Dikkat edilirse, karizmatik niteliklerini özellikle yazarlara, ya da not

tutanlara ve yabancı devlet adamlarına karşı özenle sunar. Hiç kuşkusuz bu

tutum, onun gününe ve toplumuna olduğu kadar, uluslararası ilişkilerde

ülkesine ve tarihe karşı olan sorumluluğunu belirtir.



:::::::::::::::::::



3) Karizmasını Ulusa Mal Etmesi



Mustafa Kemal Atatürk'ün kendi karizması konusundaki tutumu çok ilginçtir.

İlk olarak, önceki bölümde gösterdiğim gibi, hiç kuşkusuz bu karizmayı yalnız

eylemleri ve başarılarıyla değil, kendi özenli çabalarıyla da üretmiş ve

canlı tutmuştur. Bu tutumu içindeki en önemli öge, her şeyden önce, kendine

olan güveninde yatar. Bu güvenin ardında da, kişisel yeteneklerini pekiştiren

ve bu yeteneklerin kullanılabileceği toplumsal ortamın ona sağladığı eylemini

gerçekleştirme olanağını işlevsel duruma getiren, uzun bir hazırlık dönemi

vardır.



Mustafa Kemal'in içinde bulunduğu koşulları, kendi yetenekleri açısından

çok gerçekçi değerlendirdiğini görüyoruz. Koşullar uygun olduğu anda hiç

duraksamadan, liderliğini ortaya koyabilmekte, gerçek bir liderden beklenen

girişkenliği ele alabilmektedir. Kendisinin bizzat anlattığı şu olay,

liderliğinin en önemli özelliklerinden olan cesaretinin ve girişkenliğinin

tipik bir örneğidir:



--Arıburnu kumandanıydım. İngilizler, Anafartalar'a çıkmıştı. Vaziyet

buhranlı ve çok tehlikeliydi. Başkumandan Vekili Enver Paşa'ya kadar doğrudan

doğruya müracaat mecburiyetinde kaldım. Şafi cevap gelmedi. Karargahı

Yalova'da bulunan ordu kumandanı Leyman Fon Sanders Paşa telefonla beni aradı,

mükalememizde delalet eden, yine Erkanıharbiye Reisi Kazım Bey'di, sorduğu

sual şuydu:



--Vaziyeti nasıl görüyorsunuz, nasıl bir tedbir tasavvur ediyorsunuz?..--



Vaziyeti nasıl gördüğümü ve kademe kademe nasıl tedbirler almak lazım

geldiğini çoktan, bütün alakalılara bildirmiştim. Bütün bu müracaatlarımın

cevapsız kalmasından hasıl olan bir teessür içinde alelfevr şu cevabı verdim:



--Vaziyeti nasıl gördüğümü çoktan size iblağ etmiştim. Tedbire gelince: Bu

dakikaya kadar çok müsait tedbirler vardı, fakat bu dakikada tek bir tedbir

kalmıştır...--



--O tedbir nedir?--



--Bütün kumanda ettiğiniz kuvvetleri tahtı emrime veriniz, tedbir budur.--



Müstehzi bir cevap aldım: --Çok gelmez mi?--



--Az gelir!-- dedim. Telefon kapandı. Bundan sonra da uzun hikayeler var, en

nihayet Anafartalar grubu kumandanlığının bana tevdii ve saire...--

(Altay, 1955:66-67).



Bu ünlü öyküde dikkati çeken ögelerin başında, Mustafa Kemal'in

girişkenliği ve sorumluluktan çekinmeyişi vardır. Onun ardından, zaten

hoşlanmadığı yabancı komutanlar sorununa bir olumsuz yaklaşım görüyoruz.

Bunlardan başka, Enver Paşa ile olan çekişmesinin izlerini de görmemek

olanaksız. Son olarak da öyküyü bizzat anlatmasına dikkati çekmek isterim:

Kendi karizmasını pekiştirmenin öğelerinden biridir bu olayı anlatması. Falih

Rıfkı'ya bu anlattıkları Nutuk dışında kendi ağzından, kendi yaşamına ilişkin

ikinci belgedir ve 1926 yılında, o yılların koşulları içinde

değerlendirilmelidir.



Ulusla Bütünleşen Lider



Buraya dek, Mustafa Kemal Atatürk'ün kendi liderliği konusunda, önce çok

dikkatle hazırlandığını, sonra, toplumsal ve çevresel koşulları çok iyi

değerlendirdiğini, bu arada kendi karizmasının yaratılmasına özenle katkıda

bulunduğunu gördük. Şimdi bu karizmayı nasıl kullandığını irdeleyelim.



Burada hemen iki noktayı vurgulamak gerekiyor: Birinci olarak, Mustafa

Kemal Atatürk'ün bütün yeteneklerine ve kendisinin bunları özenle çevresine

sunmasına karşın, sürekli olarak, doğaüstü, insanüstü gösterilmesine karşı

çıktığını belirtmeliyim. İkinci olarak da, hem kendisinin, hem de çevresinin

kanıtladığı ve tüm topluma sunduğu (doğaüstü ya da insanüstü olmamakla

birlikte) --olağanüstü-- kişiliğini ve özelliklerini Türk toplumuna mal etmek

istediğini kaydetmeliyim. Şimdi, Atatürk'ün kendi --keramet-- ine karşı

tutumunu belirleyen bu iki ögeye daha yakından bakalım.



Her şeyden önce, bu iki niteliğin, yani kendisinin de herkes gibi bir insan

olduğunu vurgulamasının ve özelliklerini tepluma (daha doğru bir deyişle,

Türk Ulusu'na) mal etmek istemesinin, aynı ilkenin iki ayrı yansıması olduğu

belirtilmelidir. Bu ilke, liderliği dahil olmak üzere, bütün eylemini yeni bir

toplum yaratmaya yöneltmiş olması ve bu yöneltme içinde Türk ulusçuluğunu

işlevsel bir araç olarak kullanmakta bulunmasıdır. Bir başka deyişle, Mustafa

Kemal Atatürk için, liderliği dahil tüm nitelikleri, ancak, yaratmak için

çaba harcadığı yeni toplumun üretilmesinde işlevsel olduğu oranda anlam

taşımaktadır. Çünkü, bir açıdan, kendisiyle yeni Türk toplumu tam bir

özdeşlik içindedir. Böylece, kendisinin yüceltici nitelikleriyle, toplumun

yüceltici nitelikleri tam bir bütünleşme gösterir. Lider ile toplum ve bu

toplumun tam bir simgesi olan Ulus, birbiri içinde erimişler, tarihe birlikte

geçmişlerdir. Atatürk, bu işi başaran kişi olarak, olayın tam bilincindedir.

Bu nedenle de, kişisel nitelikleriyle, ulusal nitelikleri bütünleştirmeye

özel bir özen göstermiştir. Bu özenin altında, yeniden güçlendirmeye çalıştığı

Türk Ulusçuluğu'nu pekiştirnıek arzusunun bulunduğu gözden kaçmamalıdır. Bir

yandan --olağanüstü-- niteliklerini vurgularken, öte yandan, en önemli

niteliğinin --Türk Ulusunun bir bireyi olmak-- biçiminde ortaya konulacağını

öne sürmesinin başka nedeni olabilir mi? .



Son derece bilinçli ve yetenekli bir --toplum yaratıcısı-- olan Mustafa Kemal

Atatürk'ün kendi karizması karşısındaki; (1) gerçekçi ve (2) ulusuyla

bütünleşici tutumunu sergileyen pek çok olay vardır. Gerçekçiliğini ve

ulusuyla bütünleşme yönelimini aynı anda yansıtan bir öykü şöyledir:



--Yıllar sonra, bir akşam Çankaya sofrasında hayatının çocukluk günleri

konuşuluyordu. Bir misafiri Atatürk'e, --Paşam,-- dedi, --çocukluğunuzda

kimbilir ne müstesna bir insandınız. Ne güzel harikulade anılarınız vardır!--



Atatürk bu çeşit övünmelerden, kendisine insanüstülük veren abartmalardan

hiç hoşlanmazdı. Ama buna güldü: --Nuri anlatsın-- dedi.



Nuri, Atatürk'ün çocukluktan beri en yakın arkadaşı, mahallelisi, asker

olarak da çok yerde beraber bulunmuş meslekdaşı, sofranın devamlılarından

Nuri Conker'di.



Conker, Atatürk'e yakınlığına sığınarak, biraz da mizacı öyle olduğundan,

Mustafa Kemal'e ağır şakalar yapar, kimsenin söyleyemediğini o rahatça

söylerdi.



--Mustafa o zaman dayısının çiftliğinde bakla tarlasında karga çobanlığı

ederdi-- dedi.



Konuyu açan misafir, sorusunun böyle bir mecraya dökülmesinden çok üzülmüş,

hatta ürkmüş, Atatürk'ün şimdi kimbilir nasıl kızacağını düşünerek bin kere

pişman olmuştu. Bu hizmeti ona hiç yakıştırmayarak:



--Aman Efendimiz...-- diye durumu kurtarmaya çalışırken, Atatürk, son derece

sakin:



--Doğrudur, öyle yapardık,-- dedi ve ilave etti: --Bana insanlar üstünde bir

doğuş atfetmeye kalkışmayımz. Benim doğuşumdaki tek fevkaladelik, Türk olarak

dünyaya gelmiş olmamdır.-- -- (Gençosman, Banoğlu, 1971:32-33).



Görüldüğü gibi, bu öyküde karizmatik liderin kendi kerametini yadsıması ve

olumlu niteliklerini ulusuyla bütünleştirmesi, tam bilimsel terimlerle

yapılmaktadır. Hiç kuşkusuz, Atatürk, Weber'in --Karizmatik Liderlik-- kuramını

incelememişti, ama kendisi böyle bir lider olarak, karizmatik liderin

davranışlarını, Weber'in tanımladığından da iyi yerine getiriyordu.



Bu konuda daha renkli ve daha duygusal bir anı, üstelik de kendi

karizmasını pekiştirme ögesini de içine alarak, öteki iki öge (kendi

karizmasını kendisinin yadsıması ve olumlu niteliklerini ulusuna bağlaması)

ile birlikte Behçet Kemal Çağlar'ın Şiirsel diliyle şöyle anlatılmıştır:



--Ankara'ya ayak basışının yıldönümünü kutlamaya, Halkevinde ilk defa karar

vermiştik. Reşit Galip nutuklarının en güzelini söylemiş, ben de --Ergenekon--

ismindeki manzum bir perdelik piyesi bir arkadaşımla oynamıştım. Birinci

efsane Ergenekon'la ikinci gerçek Ankara Ergenekon'u birbirine birleştiren bu

piyeste dağlar, demircinin çekici ile parçalanınca Turan illeri yerine Ankara

görünüyor ve kaybolan Bozkurt'un yerine Ata'nın silueti ufukta güneş gibi

parlıyordu...



Ankara dekorunun önünde seymenler türkülerine ve rakslarına başlıyorlardı.

Ankaralıların gönülden kopan değerbilirliği ile gündüzden beri heyecan içinde

olan Atatürk, bu geceki gösteride duygulanmış, bizi sofrasına davet etmek

lütfunda bulunmuştu.



Piyesten okuttuğu parçalarla memnun, perde sonunda oyuna koyulan

seymenlerin de çağrılmasını emretmişti. Biraz sonra kapıdan --Efeler geldiler--

haberi verildi. --Ne efeleri?-- diye bir an irkildi, deyimi beğenmediğini belli

etti. --Şimdi,-- dedi, --size soframdakileri tanıtayım...--; karşı baştan işaret

ederek tanıtmaya başladı.



--Bu, büyük bir bilgindir, tarih yazar ve okutur.--



--Bu, büyük yazardır, olanı ve olacağı dile getirir.--



Dikkat ediyorduk; sofrasındakilerin hepsi için özel iltifat ve abartma dolu

nitelikler buluyor, keskin, özlü övgüler sıralıyordu.



Sıra seymenlere geldi; onlara döndü ve onları bize tanıttı:



--Bunlar da,-- dedi, --dünyanın en kahraman milletinin en yiğit insanları.--



Birden durdu, o herkesin birden ta ruhunun içine bakıyor görünen gözleriyle

hepimizi birden süzdü ve biraz kısılan bir sesle şöyle devam etti:



--Bana gelince: Eğer bundan daha iyi tarihimizi bilmesem, bundan daha iyi

dertlerimizi dile getirmesem, bundan daha iyi asker, bundan daha iyi

konuşmacı... Ve sizden daha çok yiğit olmasam bu milletin başı olamazdım...--



Hepimiz O'nunla dolu olduğumuzu, hepimiz O'ndan bir parça olduğumuzu,

güneşe kavuşmuş zerreler olduğumuzu duyuyor ve ürpererek susuyorduk...



Bir an başını önüne eğdi, bir an yüzünde koyu bir pembelik dolaştı; ilah

gururu, yerini insan alçakgönülülüğüne terkediyordu. Gülümseyerek seymenin

birine seslendi:



--Bırak şunu bunu... Ne Mustafa Kemal, ne Cumhurbaşkanı...İkimiz de Türk;

ikimiz de efe. Sen beni bilmiyorsun, ben seni...Dağda karşılaştık; benden

korkar mısın, korkmaz mısın?--



Seymen karşılık verdi:



--Sayende düşmandan korkmadık ki, senden korkalım...--



Hepimiz karşılığı beğenmiştik; karşılık Atatürk'ün hoşuna gitmemişti.



--Düşmandan tabii korkmayacaksın. Düşman bir başka Türk değil ki, korkasın.

Gel bakalım, tam efe misin?--



Başını dizine doğru çekti: --Gel bana desteklik et bakalım-- dedi ve onun

boynuna namlusunu dayadığı tabancadan duvarın bir yerine nişan almaya başladı.

Kurşun boynunun tüylerini yalayarak geçen seymende hiçbir kımıldama yoktu;

bizler korkudan bayıldı sanıyorduk; kurşunlar bitmişti; seymen doğruldu,

yüzünde ne bir pembelik, ne bir sarılık vardı; hiç titremeyen, belki biraz

gürleyen ve gülen bir sesle:



--Kurşunlar bitti mi Paşam?-- diye sordu.



Bu yüzdeki rahatlık ve hayranlığı bir anlık bakışla sezen Atatürk, seymenin

--Ata kurşunu insana zarar vermez-- imanıyla öyle dimdik ve sessiz kalabildiğini

anlamıştı; birden tabancayı yere attı; hıçkırıktan omuzları sarsılıyordu:



--Yanlış, büyük yanlış... Asılsız, yalan!-- diye haykırıyordu; biz şaşkın,

susuyorduk. O, aydınlattı:



--Demin söylediklerim yalandı, yanlıştı. Ben her şey değilim, ben hiçim. Ben

hiç olurdum, eğer bu millet bana böyle inanmasaydı...--



--Bu millet kılı kıpırdamadan dava uğruna ve benim uğruma, canını vermeye

hazır olmasaydı, ben hiçbir şey yapamazdım.--



Hepimizin ve demin dimdik gülümseyen seymenin bile gözleri doluyordu.--

(Arıburnu, 1976:115-117) .



Gerek kendi karizmatik liderliğini vurgulaması, gerekse kerametin kendinde

değil, ulusunda ve ona inananlarda olduğunu belirtmesi bu öyküde çok açık bir

biçimde görülmektedir. Ayrıca, dikkat edilmesi gereken bir nokta da, Behçet

Kemal'in olayı anlatış biçimi ve daha da önemlisi, olayın onun gibi yetenekli

bir şair-yazarın önünde geçmiş oluşudur.



Atatürk Bizden Biridir



Ulusuyla bütünleşme yöneliminin en tipik göstergelerinden biri de şu kısa

öyküde belirlenir:



--Cumhuriyetin onikinci yıldönümü için bir sıra dövizler hazırlanmıştı.

Bunlar içinde şöyleleri vardı: --Atatürk bizim en büyüğümüzdür--, --Atatürk bu

milletin en yücesidir--, --Türk Milleti asırlardır bağrından bir Mustafa Kemal

çıkardı--.



Listeyi dikkatle gözden geçirdi. Bunlar ve bunlara benzeyenleri çizdi.

Hepsinin yerine şunu yazdı: --Atatürk bizden biridir..-- -- (Banoğlu, 1954-b:11).



Mustafa Kemal Atatürk gerek liderlik niteliklerini, gerekse bu niteliklerle

ulusal özelliklerin bütünleşme gerekliliğini çok iyi biliyordu. Bandırma

vapuru Karadeniz'e çıkmadan önce son kez durdurulduğunda, Mustafa Kemal

sorar: --Bu herifler niçin gelmişler?-- Kaptan bu soruya işgal devleti

subaylarının silah ve cephane aradığını söyleyince şu yanıtı verir: --Sersem

herifler, cephane ve silah değil, biz kafa götürüyoruz! --

(Banoğlu, 1954-a:87). Bu yanıtta bütün bir plan, program, bütün beklentiler

ve ihtiraslar yatmaktadır.



İhtiras, bir lider için en gerekli ögelerden biridir. Mustafa Kemal kendi

ihtiraslarının tümüyle bilincindedir. Bunları 1914 yılı Ocak'ında Sofya'dan

Madam Corinne'e yazdığı bir mektupta şöyle tanımlıyor:



--Benim ihtiraslarım var, hem de pek büyükleri, fakat bu ihtiraslar, yüksek

mevkiler işgal etmek veya büyük paralar elde etmek gibi maddi emellerin

tatminine taalluk etmiyor.



Ben bu ihtiraslarımın gerçekleşmesini vatanıma , büyük faydaları dokunacak,

bana da liyakatle ifa edilmiş bir vazifenin canlı iç rahatlığını verecek

büyük bir fikrin başarısında arıyorum. Bütün hayatımın prensibi bu olmuştur.

Ona çok genç yaşımda sahip oldum ve son nefesime kadar da onu muhafaza

edeceğim.-- (Borak,1970:74).



Sofya'daki Mustafa Kemal, henüz Anafartalar Kahramanı bile olmamıştır.

Üstelik de İttihatçılar tarafından bir anlamda sürgüne yollanmıştır Sofya'ya.

Buna karşılık, --hazırlık-- bölümünde de anlattığım gibi, en azından ruhsal

olarak hazırdır tarihsel görevine. Bu açıdan da attığı her adımın hesaplı,

ölçülü, biçili olması çok doğaldır. Nitekim, bu hesaplılık, hemen hemen hiçbir

ögeyi şansa bırakmak istemeyişi, onu hem keramet sahibi bir lider yapabilmiş,

hem de ulusuyla bütünleşmesini sağlamıştır.



Aslında bu yargımın ne denli doğru olduğu yine kendi bilinçliliğine

bakılarak anlaşılabilir. Mustafa Kemal Atatürk, kişisel nitelikleriyle,

ulusal liderliğini farklı olarak kullanan ve ancak gerektiğinde ve yararlı

olduğunda bunları birleştiren bir davranış içindeydi. Kendisi bu

farklılaşmayı şöyle özetliyor:



--İki Mustafa Kemal vardır. Biri ben; fani Mustafa Kemal. Öteki; milletin

daima içinde yaşattığı Mustafa Kemal. Ben onu temsil ediyorum. Herhangi

tehlike anında ben zuhur ettimse, beni de bir Türk anası doğurmadı mı? Türk

anaları daha Mustafa Kemaller doğurmayacaklar mı? Feyiz milletindir, benim

değil.-- (Binyazar, 19?3:129).



Bilinçli liderliğini, kendi elleriyle ürettiği liderliğini, yeni kurmakta

olduğu toplumun ulusal nitelikleriyle bütünleştirme çabasının bundan daha

kesin kanıtı olabilir mi?



:::::::::::::::::::



IV-) ATATÜRK'ÜN LİDERLİĞİNİN SOSYAL PSİKOLOJİ AÇISINDAN DEĞERLENDİRİLMESİ



Bilindiği gibi, insanların grup içindeki davranışları son yıllarda yeni bir

bilimin, sosyal-psikoloji biliminin konusunu oluşturur. Bireyin grup içindeki

davranışları, onun yalnız bireysel değil, aynı zamanda toplumsal niteliklerini

de sergiler. Ayrıca, her birey, grup içinde, öteki bireylerin varlıklarından

ve niteliklerinden de etkilenir. İşte küçük grupların incelenmesi, bireyin

gerek bireysel, gerekse toplumsal nitelikleri hakkında çağımızda yeni

bilgilerin elde edilmesine yol açan bir bilim dalını oluşturmuştur.



Mustafa Kemal Atatürk'ün liderlik özellikleri toplumsal açıdan olduğu kadar,

sosyal-psikoloji açısından da son derece ilginç sonuçlar ortaya koymaktadır.



Bilindiği gibi gerek insan, gerekse toplum karmaşık varlıklardır. Bu

karmaşık varlıkların bir bütün oluşturan özellikleri, birbirlerine bağımlı ve

ancak öteki ögelerle birlikte bir anlam taşıyan niteliktedir. Bu nedenle,

soyutlama ve tek tek özellikleri ele alma, büyük ölçüde insanı yanılgılara

götürebilir. Yine de bilim, gerek insanı, gerekse toplumu, belli soyutlamalar

ve alt konular biçiminde parçalara ayırarak inceler. Çünkü, gerek toplum,

gerekse insan, tek başına tümüyle ele alındığında, kolay sonuca ulaşmayı

engelleyecek ölçüde karmaşık yapı sahibidirler.



İşte bu gerçekleri akılda tutarak, önce liderlik konusundaki bilimsel

tanımlara, sınıflamalara ve özelliklere bakmak, Atatürk'ün liderliğini tam

anlamıyla değerlendirebilmek için son derece gereklidir.



:::::::::::::::::::



1) Liderliğin Kaynağına İlişkin Görüşler



Lider nereden gelir? Onu yaratan etkenler nelerdir? Bu kişinin liderliği

hangi ögeler sonucunda ortaya çıkar? Sosyal-psikoloji bilimi bu soruların

yanıtları üzerinde uzun uzun durmuştur. Araştırma ve incelemelerini grup içi

liderlik kavramı üzerinde odaklaştıran sosyal-psikolojinin bulguları hiç

kuşkusuz toplumsal çaptaki liderlik olayına da ışık tutucu niteliktedir.



Sosyal-psikoloji bilimi, liderlik konusunda bize önce iki kaynak gösteriyor.

Kağıtçıbaşı bunları kişisel liderlik ve ortamsal liderlik olarak ayırıyor

(Kağıtçıbaşı, 1976:229-232).



Kişisel Liderlik Modeli



Kişisel liderlik modeline göre, liderin nitelikleri, kendi kişiliğinden

gelmektedir. Bu niteliklerin bir kısmı doğuştandır. Bir kısmı ise sonradan

kazanılmış olabilir. Fakat, kesin olarak, kişisel liderlik modelinde, lider

olan bireyin belli nitelikleri öteki insanlardan farklıdır. Daha aşağıda

ayrıntılı olarak göreceğimiz bu nitelikleri kısaca --öteki insanları etkileme--

yeteneği diye adlandırabiliriz.



İşte, kişisel liderlik modeline göre; ayrıntıları ne olursa olsun, bazı

kişisel --liderlik yeteneklerine-- sahiptirler. Bu kişiler, ister grup içinde

olsunlar, ister olmasınlar, hep --lider kişiler--dir. Çünkü, özellikleri

çevrelerinden değil, kendilerinden gelir.



Ortamsal Liderlik Modeli



Ortamsal liderlik modeli, kişisel liderlik modelinin karşıtıdır. Bu

yaklaşıma göre, lideri yaratan, ortaya çıkaran koşullar, ortamın koşullarıdır.

Bir grubun lidere gereksinme duyması, bir kişinin iletişim ve etkileşim

kanalları bakımından liderin bulunması gereken yerde olması, yani, bütün

kanalların merkezinde yer alması, bu anlayışa göre, lideri yaratan

özelliklerdir. Bir başka deyişle, bu modelde, bireyin kişilik nitelikleri

önemli değildir. Çevrenin gereksinmeleri ve bireylerin iletişim ve etkileşim

kanalları karşısındaki durumları, herhangi bir kişiyi lider yapabilir. Bu

görüşü kanıtlayıcı bazı deneyler de vardır. Örneğin, içine kapanık bir

kişinin, iletişim ve etkileşim kanallarının ortasına konduğunda dışadönük

davranışlar yaptığı saptanmıştır.



Görüldüğü gibi, ortamsal model, liderlik konusunda, bireyin niteliklerini

bir yana bırakarak, bütün ağırlığı ortama, çevrenin gereksinme ve koşullarına

vermektedir.



Etkileşim Modeli



Sosyal-psikoloji bilimi, bize, bu iki modelin arasında yer alan ve gerçeğe

daha yakın bir başka model de veriyor: Etkileşim modeli.



Etkileşim modeline göre, lideri yaratan ögeler, hem ortamın gereksinme ve

koşulları, hem de bireyin özellikleridir. Örneğin, bir işin başarılması

gerektiği zaman, o işin başarılmasını sağlayıcı özelliklere sahip olan kişi

lider olur. Bu model, gerek ortamı, gerekse bireyi dikkate aldığı ve daha

önemlisi, ortam ile bireyin etkileşimine dayalı olduğu için, hiç kuşkusuz,

gerçeğe en yakın olan modeldir.



:::::::::::::::::::



2) Atatürk'ün Liderlik Kaynaklarına Göre Değerlendirilmesi



Atatürk'ü ve küçük Mustafa'yı Atatürk yapan koşulları yakından incelediğimiz

zaman, kişisel, ortamsal ve etkileşim liderlik modellerine göre son derece

ilginç sonuçlarla karşılaşıyoruz: Her üç model de Atatürk'ün liderliğinin

kaynağını açıklamakta işlevsel olmaktadır.



Daha önce, Mustafa Kemal'in gerek kişisel nitelikleri, gerekse, kendisini

hazırladığı sıralarda edindiği bilinçli özellikler açısından hemen hemen

tümüyle kişisel liderlik modeline tam oturduğunu görmekteyiz. Üstelik, gerek

Trablusgarp, gerekse Şam gibi yerlerde, yabancı ve düşman bir ortamda, henüz

çok daha gençken, aldığı tutumlar ve yaptığı davranışları tam bir liderin

resmini çizmektedir (Özellikle Şam olayları için bkz: Atay, 1955).



Bu niteliklerine bir de kendi liderliğini (kendini bilinçli olarak

hazırlamasına ek olarak) bilinçli kullanma ve yaratma konusundaki çabaları

eklenirse --kişisel liderlik--, modelinin adeta Mustafa Kemal Atatürk için

kurulmuş olduğu izlenimi bile edinebilir insan. Ya da tam tersi, sanki

Mustafa Kemal Atatürk, kendi liderliğinin kişisel ögelerini adeta --bilimsel--

bir biçimde üretmiştir denilebilir. --Kişisel liderlik-- modeli ile Mustafa

Kemal Atatürk'ün öyküsü tam bir çakışma içindedir.



Öte yandan, --ortamsal liderlik-- açısından da Atatürk ile model arasında tam

bir uyum görülmektedir. Gerek içinde bulunduğu toplumsal ortam, gerekse kendi

grubu içindeki ilişkiler, tam bir lider arayışını simgeler.



İmparatorluğun çöküşü sırasında geleneksel liderliği temsil eden Padişah,

düşmana teslim olmuştur. Askeri güçle de desteklenen siyasal liderlik ise,

İttihat ve Terakki Partisi'nin liderlerinin kişiliklerinde yurt dışına

kaçmıştır. Böylece, Padişah'ın Halife kişiliğinin temsil ettiği dinsel

liderlik dışında, toplumdaki bütün kurumsal liderlik görevleri boşalmıştır.

Zaten Alman komutanların varlığıyla ulusal denetimden çıkmış olan askeri

liderlik, Başkomutan Vekili Enver Paşa'nın yurt dışına kaçmasıyla, tümden

dağınık bir niteliğe bürünmüş, teslim olan İmparatorluk içinde, işlevsel bir

görevi bile kalmamıştı.



Tarihsel açıdan olaya bakıldığında, Fatih Sultan Mehmet'in İstanbul'u

fethiyle başlayan Batılılaşma çabaları, Tanzimat ile, Batı denetimine

girdikten sonra bile sürmüş, fakat, savaşın yenilgiyle bitmesi sonunda, havada

kalmış bir süreç durumuna gelmişti. Böylece, İmparatorluğun ya da onu

oluşturan toplum katmanlarının kültürel kimliği de sonu getirilmeyen bir

serüven içinde belirsiz kalmıştı. Hiç kuşkusuz, düşmana boyun eğmiş bir

Padişah'ın simgelediği İslam bu kimliği sürdürecek güçte değildi.



Uluslararası ilişkiler ve dünyadaki güç dengesi bakımından da hem denizleri,

hem petrol bölgelerini denetleyen bir Anadolu. Ortadoğu'da sahipsiz ya da

yalnız İngiliz ya da Rus (Sovyet) nüfuz bölgesi olarak gelişemezdi. Böylece

yalnız Osmanlı'nın iç dinamiği açısından değil, dünyadaki güç dengesinin

belirlediği dış dinamik açısından da, çöken İmparatorluğun enkazı üzerinde

bir liderlik boşluğu, mutlaka doldurulması gereken bir boşluk ortaya

çıkmıştır.



Mustafa Kemal'in Grubu



Grup içi ilişkilere bakıldığında, bu grup Osmanlı generalleri olarak

algılanmak zorundadır. Osmanlı generalleri arasında ise, Enver Paşa'nın

otoriter tutumu ve İttihatçıların siyasal baskısı, ordudaki Alman varlığı,

çok çeşitli cephelerde savaşılması, bu savaşların genellikle yenilgiyle son

bulması, Enver Paşa'nın kaçışıyla simgelenen siyasal ve askeri liderlik

boşluğunu tam anlamıyla toplumsal gerçeğin bir parçası durumuna getirmiştir.



Bir kısım generallerin işgal kuvvetlerince tutuklanması ve Malta'ya

sürülmesi de bu gerçeğe daha acıklı bir durum kazandırmıştı. Yenik Osmanlı

İmparatorluğu'nun generalleri arasında gerek hiyerarşik açıdan, gerekse doğal

açıdan işlevsel olarak --lider boşluğu-- vardı. İşte --Anafartalar

Kahramanlığı--nın doğal, --Üçüncü Ordu Müfettişliği--nin ise hiyerarşik açıdan,

bir ölçüde de olsa çözdüğü --liderlik-- sorunu, Osmanlı generalleri bir grup

olarak düşünüldüğünde, gruba bağlı ortamsal ögelerin gereksinme belirlediği

bir durumdaydı.



Bütün bu iç toplumsal, siyasal, askeri ve grupsal ögelere ek olarak, dış,

uluslararası denge ögeleri de --Anadolu'da bir lider-- arıyordu. Tarihin tüm

koşulları, böyle bir liderin yaratılması konusundaki gereksinmeyi en belirgin

ve vurucu bir biçimde Anadolu toprağı üzerinde odaklaştırmıştı. Bu ortamsal

ögeler o denli güçlüydü ki, Şevket Süreyya Aydemir: Mustafa Kemal olmasaydı,

Ali Fuat Paşa (Cebesoy) bir lider olabilirdi, der (Aydemir, 1966:43) .



Etkileşim modeli, ortamsal ve kişisel liderlik modellerine göre (niteliği

gereği) hem Mustafa Kemal Atatürk olayını en iyi çözümleyen, hem de gerçeği

en iyi yansıtan modeldir. Çünkü, hem Mustafa Kemal'in kişisel niteliklerini,

hem de onu yaratan toplumsal ve grupsal koşulları, kendi başlarına olduğu

kadar birbirleriyle olan etkileşimleri açısından da ele alır.



Gerçekten de Mustafa Kemal Atatürk ile çağının dünya ve toplum koşulları

mensubu bulunduğu grubun koşullarıyla tam bir çakışma ve uyum içinde

görünmektedir. Bu koşullar onun kişisel liderlik niteliklerini verimli bir

biçimde ortaya çıkaran ve işlevsel kılan ögelerdir.



Bu konudaki en güzel yargılardan biri yine Şevket Süreyya tarafından

verilmiştir:



--... Mustafa Kemal, hem toplumumuzun ve devrimizin bir eseri'dir, hem

kendini yaratan bu toplumun ve çağın hayat ve kaderine tesir ederek onlara

yön ve şekil vermiştir.-- (Aydemir, 1963:II).



Sonuç olarak, Atatürk gerçeğinin, liderlik konusunda, her üç modele de

bütünüyle uyduğunu söyleyebiliriz. Pek doğal olarak, bu modellerden,

toplumsal gerçeğe en uygun olan --etkileşim modeli-- Atatürk olayını da daha

kapsamlı ve eksiksiz açıklamaktadır.



:::::::::::::::::::



3) Liderlik Türleri



Bir grubun içindeki liderlik çeşitli ölçütlere göre sınıflandırılmıştır.

Gerek karar alma mekanizmaları, gerekse grubun işlevleri, bu

sınıflandırmalarda kullanılan ölçütlerdir.



Bir grubun içinde kararların nasıl alındığı, grubun niteliklerine bağlı

olduğu kadar, liderin kişilik niteliklerini de yansıtan bir olgudur. Grubun

nitelikleri ile, liderin kişisel özellikleri birbirleriyle çakıştığı ve

uyuştuğu zaman karar alma mekanizması çok daha etkin çalışır. Liderlik de çok

daha güçlü olur. Grubun karar mekanizmalarına göre genel olarak üç tür

liderlik görülür (Kongar, 1978:90).



Otokratik Liderlik



Grubun yapısına göre, karar alma mekanizmalarınca belirlenen birinci

liderlik tipi --otokratik liderlik--tir. Bu yapı içinde, kararlar, liderin

kendisi tarafından alınır. Grubun öteki üyelerine danışma, liderin istek ve

hiyetlerine bağlıdır. Bu liderlik türünde, kararların belirleyicisi liderdir.

Öteki üyelerin rolü, bu kararlara uymak biçiminde ortaya çıkar.



Demokratik Liderlik



Kararların grubun kendisi tarafından alındığı yapı içindeki liderlik

--demokratik liderlik--tir. Bu tür liderlikte, kararlar, liderle birlikte,

grubun bütün öteki üyelerinin de katılmasıyla alınır. Her üyenin karar

mekanizmasına katılımı, liderinkine eşittir.



--Bırakınız Yapsın!-- Türü Lider



Karar mekanizmalarının belirlediği son liderlik türü, --Bırakınız yapsın--cı

(Laissez-Faire'ci) liderlik tipidir. Bu yapıda, kararlar, tek tek üyelere

bağlıdır. Bir başka deyişle, adeta, ortak bir karar yapısı yoktur bu tür

grupların içinde. Böylece liderlik de özellikle karar alma bakımından

önemini yitirmiş gözükmektedir.



Toplumsal-Duygusal Liderlik ve Görev Liderliği



Karar mekanizmaları dışında bir başka liderlik türü ölçütü, grubun içindeki

rollere ilişkin olarak yapılmıştır. Buna göre, her grup içinde iki tür rol ve

dolayısıyla iki tür liderlik vardır: Bunlar, grubun bütünlüğünü ve grup olarak

varlığını sürdürmesine yönelik --toplumsal-duygusal-- roller ve grubun bir işi

gerçekleştirmesine yönelik olan --görev-- rolleridir. Böylece, her grup içinde

biri grubun varlığını korumaya, biri de grubun iş yapmasına yönelik iki ayrı

tür rol ve dolayısıyla iki ayrı tür liderlik ortaya çıkmaktadır (Bales,1958).

--Birlikte ne güzel çalışıyoruz--, ya da --Bizim gibi anlaşan insanların bir

arada bulunması insanı rahatlatıyor.-- gibi yargıların belirlediği

toplumsal-duygusal roller, bu rolleri üstlenen kişileri toplumsal-duygusal

lider yapar. Buna karşılık, --Hadi arkadaşlar, şu işi de bitiriverelim--, ya da

--Çoğu gitti, azı kaldı-- gibi ifadelerin ardındaki roller de, görev liderliğini

yaratır.



Burada gerek karar mekanizmalarıyla, gerekse roller ile ilgili liderlik

tiplerinin her zaman farklı kişilerde odaklaşmak zorunluluğunun bulunmadığını

da belirtmeliyim. Kimi zaman, aynı kişi hem toplumsal-duygusal liderliği, hem

de görev liderliğini yüklenebileceği gibi, aynı lider, zaman zaman otokratik,

zaman zaman da demokratik usullerle karar alabilir.



Bilimsel soyut modellerin, karmaşık toplumsal ve insani gerçeği algılamak

için soyutlamalara ve sınıflamalara gittiği hiçbir zaman akıldan

çıkarılmamalıdır. Bu nedenle de bilimsel modeller çoğu zaman gerçeğin ancak

bir bölümünü yansıtır. Bunun sonucu olarak, gerçeğin tümden algılanması kimi

zaman birkaç soyut modelin birlikte kullanılmasıyla da gerçekleştirilebilir.



Mustafa Kemal Atatürk, genel eyleminin süresi ve çeşitliliği dolayısıyla,

liderliğin hemen hemen tüm çeşitlemelerini başarıyla kullanmıştır. Biraz

aşağıda göreceğimiz bu durumdan önce, hangi durumlarda hangi tür liderliğin

geçerli olduğuna bakalım.



Grup amacını gerçekleştirmeye yönelik görev rollerine, yani iş yapmaya,

grup üyelerinin katılımı yüksek olduğu zaman, toplumsal-duygusal liderliğin

büyük ölçüde önemini yitirdiği, yapılan gözlemler arasındadır. Buna karşılık,

grubun görevi üyelerce pek benimsenmediği zaman, toplumsal-duygusal roller ve

bu konudaki liderlik daha büyük bir önem kazanmaktadır (Burke, 1968). Örneğin,

görevlerin meşruluğu tartışmalı olduğunda ya da görev erişilmez, yerine

getirilemez bir biçimde algılandığında, grubun devamını sağlayıcı liderlik

birdenbire büyük önem kazanmaktadır. (Biraz aşağıda, Atatürk'ün sofrasının,

bu işlevi yerine getirmekten kaynaklandığını göreceğiz.) Yalnız burada,

toplumsal-duygusal liderlik ile, görev liderliğinin aynı kişide

birleşebileceği gerçeği unutulmamalıdır.



Atatürk'ün Liderlik Türlerine Göre Değerlendirilmesi



Mustafa Kemal Atatürk, Osmanlı İmparatorluğu'nun yıkılış dönemindeki ordu

komutanlıklarından, Kurtuluş Savaşı'nın ilk yıllarındaki Kongre

başkanlıklarına, Türkiye Büyük Millet Meclisi Başkanlığı ve Başkomutanlıktan

yeni devletin Cumhurbaşkanlığına dek, çeşitli resmi liderlik görevlerinde

bulunmuştur. Bu görevlerinin çoğunda kendisine düşen işlevler farklı

farklıdır. Kimi zaman meşru otoriteye başkaldıran bir asi komutan

durumundadır. Bir başka deyişle, çevresiyle ilişkiler açısından Mustafa

Kemal'in durumu farklı zamanlarda farklı nitelikler taşır. Bu nedenle de

gerçekleştirmek istediği amaçların, toplumun siyasal ve kültürel yapısı

bakımından --meşruluğu-- ve gerçekleştirilebilirliği farklı aşamalarda değişik

görünümler kazanır.



Örneğin, Samsun'a gittiği sıralarda ve Erzurum Kongresi öncesindeki durumu

ile; Sivas Kongresi Heyet-i Temsiliye Başkanı olarak durumu farklıdır.

Birinci Büyük Millet Meclisi Başkanı ile, Türkiye Cumhuriyeti'nin Cumhurreisi

sıfatları arasında bile önemli farklar vardır. Anafartalar Grup

Komutanlığından; --Fahri Yaver-i Hazret-i Şehriyari--liğe, Üçüncü Ordu

Müfettişliğinden, Türkiye Büyük MilIet Meclisi Ordularının Başkomutanlığına

ve Cumhurbaşkanlığına kadar, çevresiyle olan ilişkileri, sürekli bir

niteliksel değişim içindedir.



Bütün bu ilişkiler içinde Mustafa Kemal Atatürk, grup içindeki otoritesini

kimi zaman ödül ve ceza verme gücüne, kimi zaman meşruiyetine, kimi zaman

cazibesine, kimi zaman da uzmanlığına dayamıştır. Bilindiği gibi bunlar,

sosyal-psikoloji biliminin dört güç kaynağı, yani bir grubun içindeki buyurma

erkinin temelleri olarak belirlediği ögelerdir (French ve Raven, 1960).

Böylece, değişen durumuna göre, karar alma biçimleri de farklılıklar gösterir.



Mustafa Kemal'in Liderliği ve TBMM



Öyle durumlar vardır ki, karar alma biçimi son derece otokratik, hatta

diktatörcedir. Örneğin, Başkomutanlık yetki yasası Meclis'te uzatılmadığı

zaman bakın nasıl bir tutum takınıyor:



--Meclisi Alinin, Başkumandanlığın lüzumuna kani bulunduğuna şüphe olmamakla

beraber, muhalefetin hiçbir esasa müstenit olmayan tezahüratı, Meclis

kararını, şayanı arzu olmayan noktada tezahür ettirdi. Bunun neticesi ne oldu,

Efendiler, biliyor musunuz? Başkumandanlık iki gündür, muğlak ve muallak

bulunuyor. Bu dakikada ordu, kumandansızdır.. Eğer ben, orduya kumanda

etmekte devam ediyorsam, gayrıkanuni kumanda ediyorum. Mecliste tecelli eden

reye göre, derhal kumandadan keffiyedetmek isterim ve Başkumandanlığımın

hitam bulunduğunu hükütmete iblağ ettim. Fakat gayrikabili telafi bir fenalığa

meydan bırakmamak mecburiyeti karşısında bulundum. Düşman karşısında bulunan

ordumuz, başsız bırakılamazdı. Binaenaleyh, bırakmadım, bırakamam ve

bırakmayacağım.-- (Atatürk, tarihsiz:662).



Bu tutum karşısında Meclis, yeni bir oylamaya gider ve 11 red, 15 çekimsere

karşı, 177 oy ile, Mustafa Kemal Paşa'nın Meclis'in bütün yetkilerini

kendinde toplamasına olanak veren Başkumandanlık kanunu uzatılır.



Atatürk için amaç, ülkenin bağımsızlığı ve o aşamada, düşmana karşı

yürütülen savaşın kazanılmasıdır. Liderliğinin otoriter mi, demokratik mi

olduğu, bunalım anlarında onu hiç ilgilendirmez. İlgilendiği nokta, amacın

gerçekleşmesidir. Kendisini amaçtan saptıran biçim ve üslup çeşitlemeleri

kimi zaman onun içinde bulunduğu koşullarda bir lüks niteliği kazanmış, o da

duraksamadan, amacına en çabuk vardıracak yolu seçivermiştir. Aslında, henüz

safların sıkılaşmadığı, toplumda --meşru-- otoritenin kim olduğu tartışmalarının

sürdüğü zafer öncesi Birinci Türkiye Büyük Millet Meclisi sırasındaki Mustafa

Kemal Atatürk'ün genellikle --otokratik-- lider rolünü benimsediğini rahatça

söyleyebiliriz. Bu konudaki tutumunu en açık biçimde hep onun yanında

bulunmuş olan Falih Rıfkı şöyle anlatıyor:



--Kendine has bir reisliği vardı. O zamanlar takrirlerin oya konmadan önce

reis tarafından açıklama yapılması adetti. Mustafa Kemal'in açıklaması öyle

olurdu ki, takririn kabul mü, yoksa red mi edilmesini istediği anlaşılırdı.

Bir defa böyle takrirlerden birini oya koydu, beklediğinin aksi çıkınca:

--Lütfen ellerinizi indirir misiniz? Galiba iyi izah edemedim...-- dedi ve

yeniden red kararı istediğini hissettirerek izah etti. Büyük devrim

başlangıcında hiçbir şeyi oluruna ve tesadüfe bırakmak niyetinde olmadığı

belliydi.--(Atay, 1969:362-363).



Bu satırlar, Mustafa Kemal Paşa'nın --amacı-- hiçbir zaman gözden

kaçırmadığını olduğu kadar, kişisel ve ortamsal liderliğinin keskin

özelliklerini de vurguluyor. Aslında Meclis'in oluşumuna baktığımız zaman,

Atatürk'ün bu davranışının nedenlerini de bütün açıklığıyla görüyoruz. Bu

Meclis, tutarlı ve eşcinsten düşünceleri temsil eden bir Meclis değildi. Bu

nitelik Atatürk döneminin --mütefekkir--lerinden Ahmet Ağaoğlu'nun sonradan

siyasete atılan oğlu Samet Ağaoğlu tarafından şöyle anlatılıyor:



--Bu Meclisi teşkil eden meb'usların ekserisi esaslı bir tahsilden mahrum,

görünüşü basit ve mütevazi, bir çocuk kadar saf insanlardı. Bu insanlardan

yine birçoğu fala, mucizeye, rüyaya inanıyordu. Bir kısmı temsil ettikleri

vilayetin bir polis komiseriyken seçilmişti. Bazısı ilk mektep muallimi, bir

kısmı henüz terhis edilmiş ihtiyat zabitleriydi. İçlerinde kabilelerinin ve

dağlarının başında mutlak bir şekilde hükümran olan aşiret ve yolları kesen

eski eşkiya reisleri vardı.-- (Ağaoğlu, 1945:39) .



Aslında bu görünümün ardında yatan --seçim-- süreci de bugünlerdeki

demokratik sistem içinde alıştığımız seçimden oldukça farklıydı. Bakın bu

seçim, Mustafa Kemal Paşa'nın kendi sunduğu --tamim--ine göre nasıl yapıldı:



--Vilayetlere ve müstakil Livalara ve Kolordu Kumandanlarına, Merkezi

devletin dahi, Düveli İtilafiye tarafından resmen işgali, kuvvei teşriiye ve

adliye ve icraiyeden ibaret olan Kuvayi Milliye devleti muhtel etmiş ve bu

vaziyet karşısında ifayı vazifeye imkan göremediğini hükümete resmen tebliğ

ederek, Meclis-i Mebusan dağılmıştır. Şu halde, makarrı devletin masuniyetini,

milletin istiklalini ve devletin tahlisini temin edecek tedbiri teemmül ve

tatbik etmek üzere millet tarafından, selahiyeti fevkaladeyi haiz bir

Meclisin, Ankara'da içtimaa daveti ve dağılmış olan mebusandan Ankara'ya

gelebileceklerin dahi bu Meclise iştirak ettirilmesi zaruri görülmüştür.

Binaenaleyh, zirde dercedilen talimat mucibince, intihabatın icrası, hamiyet

ve reviyeti vatanperveranelerinden muntazırdır :



1- Ankara'da salahiyeti fevkaladeye malik bir meclis, umuru milleti tedvir

ve murakabe etmek üzere içtima edecektir.



2- Bu meclise aza olarak intihab olunacak zevat, mebusan hakkındaki

şeraiti kanuniyeye tabidir.



3- İntihabatta livalar esas ittihaz edilecektir.



4- Her livadan beş aza intihab olunacaktır.



5- Her liva, kazalarından celbedeceği müntehibi sanilerinden ve merkezi

liva müntehibi sanilerinden ve liva idare ve belediye meclisleriyle liva

Müdafaa-i Hukuk Heyeti İdarelerinin ve vilayetlerde merkezi vilayet heyeti

merkeziyelerinden ve vilayet idare meclisiyle merkezi vilayet belediye

meclisinden ve merkezi vilayet ile merkez kazası ve merkeze merbut kaza

müntehibi sanilerinden mürekkep bir meclis tarafından aynı günde ve aynı

celsede icra edilecektir.



6- Bu meclis azalığına, her fırka, zümre ve cemiyet tarafından namzet

gösterilmesi caiz olduğu gibi, her ferdin de bu mücahedei mukaddeseye fiilen

iştiraki için müstakilen namzetliğini istediği mahalde ilana hakkı vardır.



7- İntihabata, her mahallin en büyük mülkiye memuru riyaset edecek ve

selameti intihaptan mesul olacaktır.



8- İntihap, reyi hafi ve ekseriyeti mutlaka ile icra ve tasnifi ara,

meclisin içlerinden intihap edeceği iki zat tarafından, fakat huzuru mecliste

ifa edilecektir.



9- İntihap neticesinde, bilumum azanın imza veya zat mühürlerini muhtevi

üç nüsha mazbata tanzim olunacak. Bir nüshası mahallinde alıkonularak diğer

iki nüshasının biri intihap olunan zata tevdi ve diğeri meclise irsal

olunacaktır.



10- Azaların alacakları tahsisat, bilahare Meclisce takarrür

ettirilecektir. Ancak azimet harcırahları intihap meclislerinin masarifi

zaruriye hesabiyle takdir edeceği miktar üzerinden, mahalleri hükümetlerince

temin olunacaktır.



11- İntihabat, nihayet onbeş gün zarfında ekseriyetle Ankara'da içtimaı

temin edebilmek üzere itmam olunarak azalar tahrik ve netice azanın

isimleriyle birlikte derhal işar edilecektir.



12- Telgrafın saati vusulü bildirilecektir.



Haşiye: Kolordu kumandanlarına, vilayete, müstakil livalara tebliğ

olunmuştur.-- Mustafa Kemal bu tamimi, Heyet-i Temsiliye namına imzalamıştır

(Atatürk, tarihsiz:421-422).



Görüldüğü gibi, bir seçimden çok, güvenilir kişilerden oluşan yerel

liderlerin bir bir toplantıda atayacağı kişilerin belirlenmesini istiyor bu

tamim. Aslında, o günün koşulları altında başka olanak da yoktur. İIerde,

--örgüt-- bölümünde göreceğimiz gibi, bu tamim, gerçekten Atatürk'ün

--örgütçülüğü--nün tam bir kanıtıdır. Burada dikkate almamın nedeni, nasıl bir

meclisle çalışmak zorunda kaldığını ve böylece, bu dönemdeki otokratik

liderliğinin kaynaklarını belirlemektir.



İkinci Türkiye Büyük Millet Meclisi de birinciden pek farklı değildir. Her

ne kadar, Mustafa Kemal Paşa'nın muhaliflerinden oluşan --İkinci Grup--

üyelerinin çoğu bu Meclis'te büyük ölçüde temizlenmişse de bakınız Falih

Rıfkı, İkinci Türkiye Büyük Millet Meclisi'ni nasıl anlatıyor:



--1923 Ağustos'unda yan locaya çıkıp da salonda toplananlara bakanlar, yarı

Asyalı bir teokratik Devletten tam Avrupalı bir laik devlet çıkarmak için bir

sürü nizamlar koymağa hazırlanan devrimciler karşısında bulunduklarına

şüphesiz inanamazlardı. Bunlar, eski müesseseleri yıkmak ve yeni müesseseler

kurmak için açık programlı bir partiye söz vererek seçilmiş kimseler değildi.

Vatanseverce işler görmeye gelen, fakat 10 kişisi ikinci onuna uymayan,

yetişmece farklı, kafaca farklı, anlayışça, görüşçe, isteyişçe, çok defa

taban tabana denecek kadar farklı bir --kalabalık--tı.--



Falih Rıfkı bu yargıları verdikten sonra, bu --kalabalık-- içinde Mustafa

Kemal'in liderlik rolüne de çok isabetli bir biçimde işaret ediyor:



--Mustafa Kemal'i liderlikten alınız. Yerine sağa doğru herhangi bir

Şahsiyet koyunuz. Bu --kalabalık-- arasında böyle bir liderin bilakis eski

müesseseleri ayakta tutmak ve kuvvetlendirmek için kolayca çoğunluk

bulacağına şüphe yoktu. Mustafa Kemal kendi çoğunluğunu, yavaş yavaş ve

yerine göre, ya sevilmesine ya sayılmasına ya korkulmasına, inanılmasına ve

arkasından gidilmekten başka çare olmayacağı kaderciliğine dayanarak

yaratacaktı. Bu çoğunluk yine de çok uzun yıllar suni ve eğreti olmaktan

çıkmayacaktı.-- (Atay, 1969:359-360) .



Atatürk'te Değişik Liderlik Rolleri



Aslında, Mustafa Kemal Atatürk'ün liderliği yalnız zaman kesimlerine ve

sahip olduğu resmi sıfatlara göre değişiklik göstermekle de kalmaz. O, her

büyük taktisyen gibi, kimlerle birlikte olduğuna, çevrenin ve durumun

koşullarına göre tutum değiştirebilen, farklı karar mekanizmaları ve

biçimleri kullanabilen bir liderdir. Bazen saltanatın kaldırılmasının ortak

komisyondaki tartışması sırasında olduğu gibi kükrer ve --bazı kellelerin

düşeceğinden-- söz eder, bazen de, Ali Şükrü'nün karşısında olduğu gibi

(tuttuğu tarafı belli edip, hedefine ulaştıktan sonra) susar, yerine, oturur.



Liderlik tipleri açısından Atatürk'e yakından bakıldığı zaman, otokratik

liderlik ile demokratik liderlik mekanizmalarını değişik koşullarda

kullandığını görüyoruz. Onun hiçbir zaman başvurmadığı yöntem, --Bırakınız

yapsıncı-- liderlik tipidir. Zaten ciddi bir devrimcinin bu mekanizmaya

başvurması gerçekten düşünülemez.



Büyük gruplarla çalıştığı zaman, görüntü olarak demokratik liderliğe önem

vermekle birlikte, yöntem olarak, bu görüntünün altında otokratik liderlik

modelini uyguladığı açıktır. Buna karşılık, inandığı ve güvendiği, yani

temelde --devrimcilik--lerine (devrimciliği kendi anladığı biçimde) inandığı ve

güvendiği arkadaşlarıyla birlikte iş yaparken, görüntüde olduğu kadar, esasta

da demokratik liderliğe kaydığı olmuştur . Özellikle büyük ikna gücünü

demokratik liderliğinin önemli bir aracı olarak kullanması, demokratik

usullerle alınan kararların bile onun çizgisine uygun olmasını sağlamıştır.

Zorunlu olmadıkça, yakın çevresinde demokratik liderliğin çok dışına çıkmak

istemediği, tarihsel bir gerçektir. Sanırım, Kılıç Ali'nin anlattığı şu olay

bunun tipik bir örneği olarak alınabilir:



--Dil ve güneş teorisi üzerinde çalıştıkları günlerdeydi. Dolmabahçe

Sarayı'nda bir gece özel dairelerindeki çalışma salonlarında Hikmet Bayur ile

başbaşa kalmışlardı. Bu dil ve güneş teorisi üzerinde Hükmet Bey'e birtakım

açıklamalar yapıyorlardı. Atatürk'ü Hikmet Bayur'la çalışmaya bırakarak,

bütün arkadaşlar; yanlarından ayrılmış, odalarımıza çekilmiş, yatmıştık.



Ertesi sabah uykudan kalktığımız vakit Atatürk'ün hala yatmadığını ve

Hikmet Bayur'la başbaşa akşamki gibi aynı durumda çalışmayı sürdürmekte

olduklarını öğrenince, arkadaşım Salih (Bozok) Bey'le beraber, derhal





yanlarına gittik. Yüzleri kıpkırmızı olmuş, hala Hikmet Bayur'u inandırmaya

çalışıyordu. Bir süre sonra çalışmaları bitti. Hikmet Bey de müsaadelerini

aldı, çekildi. Yalnız kaldığımız zaman, arkadaşım Salih Bozok: --Paşam, niçin

bu kadar yoruldunuz? Hikmet Bey yabancınız mı? Size bağlı bir arkadaşımız!

--Böyle olacaktır!-- demeniz yeterli değil mi? Sabahlara kadar onu inandırmak

için kendinizi niçin üzüyorsunuz?--



--Ha... İşte bu çok yanlış bir düşünçe. Bilirsiniz ki, Hikmet Bayur

inatçıdır. Onu inandırmak lazımdır. O, bir kere inandı mı işi benimser!-- diye

karşılık vermişlerdi.-- (Arıburnu, 1976:67-68) .



Gerçekçi bir değerlendirme, Atatürk'ün liderlik mekanizmaları arasındaki

seçiminin iki ögeye bağlı olduğunu gösterir: Birinci öge, yakın hedefine ve

uzak amacına en uygun kararı aldıracak olan mekanizmanın seçimidir. İkinci

öge ise, kendisine karşı savaşını verdiği Osmanlı İmparatorluğu'nun siyasal

yapısına karşı meşru temellere dayalı bir güç oluşturabilecek ve bu meşruiyeti

yeni kuracağı yapının temeli yapabilecek mekanizmalardır. Birinci öge onu

esasta otokratik liderliğe, ikinci mekanizma ise, görünüşte demokratik

liderliğe itmiştir. Çünkü, çabuk ve kesin kararlar almak gerekliliğine karşı,

gerek Batı'nın gözünde, gerek kendi ideolojisi içinde, gerekse yeniden

biçimlendirmekte olduğu toplum içinde --kabul edilebilir--, yani --meşru-- bir

mekanizma oluşturmak zorundaydı. Onun için ta işin başından beri belli

ölçülerde temsil yetkisi olan --örgütler-- kurmuş ve onlarla çalışmıştı. Çünkü,

yalnız fiilen değil, kuramsal olarak da gücünü bu --örgütler--den alıyordu.

Büyük Millet Meclisi de bu örgütlerden biriydi (Bu konuda, --örgüt-- bölümünde

daha derinliğine çözümleme yapılmaya çalışılacaktır) .



Görev liderliği ile toplumsal-duygusal liderlik rolleri karşısındaki durumu

da, aynen karar mekanizmaları karşısındaki durumu gibidir: Zamana ve

koşullara göre bu işlevleri, bazen birini öne alarak, bazen ikisine de aynı

ağırlığı ve önemi vererek, kendi kişiliğinde bütünleştirmiştir.



Atatürk'ün Sofrasının İşlevi



Mustafa Kemal Atatürk'ün en önemli özelliklerinden biri, çevresiyle olan

insan ilişkilerini hep yumuşak, sıcak ve içten tutmuş olmasıdır. Harbiye

yıllarından beri, arkadaşlarıyla sürekli tartışmakta, onlarla birlikte gizli

örgütler kurmakta, eylemine sürekli ortak ve destek aramaktadır. Bütün bu

etkinlikleri sırasında yemek ve içki sofraları, bir eğlence ve rahatlama

değil, bir dertleşme ve planlama toplantıları niteliğindedir. Bu olguyu

Harbiye'den beri onunla temas etmiş olan arkadaşlarının sonradan yayımlanmış

olan anılarından kesinlikle anlıyoruz.



İşte bu tür --sofra-- ilişkileri, onun toplumsal-duygusal liderlik işlevini

en belirgin bir biçimde yerine getirdiği ortamı simgeler.



Aslında Atatürk, hep bir --görev-- lideri olmuştur. Önce, İmparatorluğu ıslah

etmek, sonra düşmana karşı savaşmak, daha sonra işgalci düşmanı ülkeden

kovmak, Cumhuriyet'i ilan ederek, yeni bir devlet üretmek, en sonunda da yeni

bir toplum yaratmak hep onun belli bir sıra içinde ve gerçekçiliğine uygun

olarak yüklendiği --görev--lerdi. Bu açıdan bakıldığında, onun liderlik

işlevinin daha çok --görev liderliği-- modeline uygun olduğu sanılabilir. Fakat

bu izlenim doğru değildir. Çünkü, yaşamının her aşamasında gerek siyasal ve

toplumsal ittifakı açısından yaptığı --toplayıcılık-- işlevi, gerekse her

dönemde içinde bulunduğu farklı grupların moralini yüksek tutmaya çalışması,

--toplumsal-duygusal-- liderlik rolünü hiçbir zaman göz ardı etmediğinin

kanıtlarıdır.



Nesnel tarihsel verilere baktığımızda, Mustafa Kemal Atatürk'ün o zamanki

dağınık ve bütünleşmiş olmaktan uzak Osmanlı toplumsal ve siyasal yapısı

içinde her türlü dinsel ve etnik grubu, her türlü siyasal grubu, her sınıfı

--Ulusal Bağımsızlık-- temel düşüncesi ve savaşımı çevresinde

birleştirebildiğini görüyoruz.



Yüz Yüze Temas



Ayrıca, gerek kendi anılarından, gerekse yakınında bulunmuş kişilerin

anlattıklarından öğrendiğimize göre yakın çevresiyle --yüz yüze-- temasını her

zaman sürdürmüştür. Çağdaş sosyal-psikolojinin --küçük grup-- kuramında en

önemli öge olan --yüz yüze temas-- Mustafa Kemal Atatürk'ün sürekli bir biçimde

kullandığı bir yöntemdir. Bu yöntem, hem iş başarmaya, yani --görev

liderliği--ne yönelik bir amaca, hem de kendi liderliğini, küçük grubu içinde

üretmeye ve pekiştirmeye, böylece de --toplumsal-duygusal-- liderliğe yönelik

bir hedefe hizmet ediyordu.



Toplumsal işlev açısından liderliğinin türüne baktığımızda da --görev--

liderliği ile --toplumsal-duygusal-- liderliğinin birlikte gittiğini görüyoruz.

Atatürk'ün görev liderliğini çok kabaca iki döneme ayırmak olanağı vardır:

Birinci dönem, 1919-1923 arasıdır. Bu dönemin görevi düşmanı kovmak, ülkeyi

bağımsızlığına kavuşturmak ve yeni devleti kurmaktır. İkinci dönem, 1923-1938

arasıdır. Bu dönemdeki görev de, yeni bir toplum yaratmaktır.



Başarı Ögesi



Biri siyasal-askeri, öteki toplumsal-ideolojik olan bu iki dönemli görev

liderliğine baktığımızda, kişisel liderliğinin toparlayıcı ve birleştirici

işlevinin her iki dönemde de son derece geçerli olduğunu görüyoruz. Birinci

dönemde, Anafartalar Kahramanlığı'ndan aldığı güçle işe başlayarak, Müdafaa-i

Hukuk Cemiyetleri ve Meclisler aracılığıyla, Ulusal Bağımsızlık eyleminin

simgesi olmuştur. Bileğinin gücü, zekasının ve atılganlığının kararlılık ile

birleşmesi ve ileri görüşlülüğü, stratejik ve taktik alanda, onu eylemin

simgesi durumuna getirmiştir. Bir başka deyişle, birinci görev dönemindeki

--simge olarak lider-- niteliği, yani --toplumsal-duygusal-- liderlik işlevi, ne

karizmasına, ne geleneksel otoritesine, ne meşru ve yasal liderliğine

dayalıdır. Bu dönemdeki simgesel liderliği doğrudan doğruya --başarı-- ögesine

bağlıdır. Bir başka deyişle, --simgesel liderliği--ni belirleyen öge, Mustafa

Kemal Paşa'nın başarılarıdır. Başarısızlık durumunda, liderliğini de

yitirecek, eylemin simgesi olmaktan ve toplayıcı bir işlevi yerine

getirmekten yoksun kalacaktı. Bu açıdan, birinci dönem için --görev

liderliği--nin, --toplumsal-duygusal liderliği--ni beslediğini söylemek çok da

yanlış olmaz.



Oysa, ikinci dönem için artık durum değişmiştir. Türkiye Cumhuriyeti'nin

Reis-i Cumhur'u Mareşal, Gazi Mustafa Kemal Atatürk, hem karizmasını; kendi

ürettiği karizmasını peşinden getirmektedir, hem de yeni devletin, yasal ve

meşru lideridir. Bu açıdan, artık, ismi, yalnızca, çıplak olarak ismi, bir

simge olmuştur. Bu aşamada, birinci aşamanın tersine, --toplumsal-duygusal

liderliği--, --görev liderliği--ni beslemektedir. Dedikleri, bir --keramet

sahibi--nin sözleri olarak değerlendirilmektedir. Başarı ölçütü, liderliğinin

bir mihenk taşı değildir artık. Çünkü, bu liderlik zaten --tarihsel başarı--

üzerine inşa edilmiştir.



Yalnız bu ayırım, okuyucuyu aldatmamalı: Değişik iki dönemde, ağırlıkları

biraz farklı olmakla birlikte, Mustafa Kemal Atatürk, hiçbir zaman her iki

liderlik işlevini de ihmal etmemiştir. Sürekli olarak, değişen durumların

değişen koşullarına göre, birinin işlevini (o sırada hangisi başat ise)

ötekisinin desteğine vermiştir.



Sonuç olarak, Mustafa Kemal Atatürk'ün gerek karar mekanizmaları, gerekse

liderlik işlevleri bakımından, değişen koşullara en uygun olan seçenekleri

kullandığını rahatlıkla söyleyebiliriz.



Bu noktada karar mekanizmalarını kullanma biçimiyle, işlevleri arasında

küçük bir fark gözükmektedir: Karar mekanizmaları açısından temelde otokratik,

görünüşte demokratiktir. Yani, bir tercih, bir eğilim, bir davranış kalıbı,

bir tür karar mekanizması lehine gözlenmektedir. Buna karşılık, liderlik

işlevleri açısından, --toplumsal-duygusal-- liderlik ile --görev-- liderliğinin

tümüyle iç içe geçmiş olduğunu görüyoruz. Bu iki liderlik tipi arasındaki

tercih, ancak, toplumsal koşullara ve görevin genel anlamdaki gereklerine

göre pek de belirgin olmayan bir biçimde yapılmıştır. Ancak, toplumsal işlev

bakımından, bilimsel soyutlama ile bir --işlev başatlığı-- gözlenebilir.



Çoğulcu Toplum İçin Tekilci Yaklaşım



Bu konuda son bir nokta, karar mekanizmaları arasında otokratik liderliği

tercih etmiş olmakla birlikte, en azından görünüşte hiç olmazsa görünüşte,

liderliğin demokratik gereklerine önem vermesi ve daha önemlisi, bu otokratik

karar yapısı içinde, demokratik bir toplum hedeflemiş olmasıdır. Bir başka

deyişle, Atatürk, model aldığı toplum tipi gereği, kendi yaşam süresini aşsa

bile, sonuç olarak, zorunlu olarak çoğulcu bir topluma gidiyordu. Nitekim,

öyle de olmuştur. Bu açıdan Atatürk'ün çoğulcu bir topluma gidiş yolunda,

otokratik karar mekanizmasını kullandığını söyleyebiliriz. Atatürk'ün bu

konudaki tutumu, çoğulcu bir toplum yaratma yolunda, tekilci bir yöntem

olarak özetlenebilir.



:::::::::::::::::::



V-) ATATÜRK'ÜN BİREYSEL LİDERLİK NİTELİKLERİNE GÖRE DEĞERLENDİRİLMESİ



Özelikle sosyal-psikologların üzerinde durduğu noktalardan biri, lider olan

kişinin özellikleridir. Yapılan araştırmalar, bir liderde kişisel olarak şu

niteliklerin bulunması gerektiğini ortaya koymuştur (Kongar, 1978:91) :



1- Yetenek (zeka, dikkat, rahat konuşma, özgün olma, karar verme gücü) .



2- Başarı (bilimsellik, bilgi, fizik başarılar, siyasal başarılar) .



3- Sorumluluk (güvenilirlik, girişkenlik, sebat, atılganlık, kendine güven,

mükemmelleşme arzusu) .



4- Katılma (etkinlik, sosyallik, işbirliği, uyum yeteneği, espri gücü).



Bu özelliklere bakıldığı zaman, bunların adeta Mustafa Kemal Atatürk için

hazırlanmış olduğu düşünülebilir. Birinci özellik olan yetenek konusunda,

gerek doğuştan gelen, gerekse sonradan, bilinçli hazırlık döneminde elde

ettiği liderlik yeteneklerinin gücü tartışılmazdır.



Başarı, Atatürk'ün liderliğini sürekli besleyen bir ögedir. Hatta bir

anlamda, toplumsal liderliğini başarılarına borçludur, diyebiliriz. Arkasında

tüm cephelerde kazanılmış zaferlerin Anafartalar'da simgelenmiş kahramanlığı

ile Kurtuluş Savaşı'na girmiştir. Bağımsızlık Savaşı'nda elde ettiği

başarıdır ki, O'na altı yüzyıllık bir İmparatorluğu ve geleneksel toplumsal

düzeni tarih sahnesinden silmek olanağını vermiştir.



Sorumluluk sözcüğü ise, yaşamının bütün aşamalarında Mustafa Kemal

Atatürk'ün hemen hemen ayrılmaz bir özelliğidir. Her an, sahip olduğu yetki

ve sorumluluk alanlarını genişletme çabası, O'nun ihtiraslı liderliğinin bir

parçasıdır. Anafartalar komutanlığından tutun da, Türkiye Büyük Millet Meclisi

adına yürüttüğü Başkomutanlık olayına dek, hemen her an, sorumluluklarını

arttırma çabasına tanık oluyoruz. Hiç kuşkusuz bu çabanın ardında birinci

olarak kendine güveni, ikinci olarak yetkilerinin de sorumlulukları oranında

artacağının bilinci yatmaktadır. Yine sorumluluk özelliğinin ardında yatan

girişkenlik, sebat, atılım gibi nitelikler, hep Mustafa Kemal'in ayrılmaz

parçalarıdır.



Katılma, Atatürk'ün ömrü boyunca ihmal etmediği --sofrası--nın simgelediği

bir ilkedir aslında. Çevresindeki grup için işlevsel olan sofrasının yanında

hemen hemen bütün devrimleri geniş halk kitleleriyle diyalog kurarak

gerçekleştirmiş olması, onun, katılma ilkesine verdiği toplumsal önemi

gösterir. Aslında, siyasal ideolojisinin kuramsal temelleri de

dinsel-geleneksel erke karşı, halk katılımına önem vererek, bu özelliğe aynı

zamanda siyasal bir içerik de kazandırmıştır. Kendi yaşamı süresince kuramda

kalan bu siyasal ilke, sonradan çok partili demokrasiye kadar gelişen

sistemin soyut, fakat temel niteliklerinden biri olmuştur. Ayrıca, katılmanın

sosyal-psikolojik bütün gereklerini sürekli olarak yerine getiren bir

liderdir Atatürk. Sürekli olarak yakın çevresinde büyük gruplar tutmuş,

bunlarla yüz yüze ilişkilerini sürdürmüş ve gerek siyasal, gerekse toplumsal

eylemlerini bunlarla birlikte gerçekleştirmiştir.



Görüldüğü gibi, sosyal-psikolojinin saptamış olduğu liderlik özellikleri

Mustafa Kemal'in nitelikleriyle büyük bir uyum içindedir.



Devrimci Liderlik-Uyumcu Liderlik



Şimdi, konuya bir başka açıdan bakmaya çalışalım. Bilindiği gibi,

Atatürk'ün en önemli niteliği, liderliğinin --devrimci-- bir çizgide

oluşmasıdır. Bir başka deyişle, Atatürk, toplumuna ve çevresine uyum sağlayan

bir lider değil, tam tersine, onların yıllar boyunca içinde yoğruldukları

değerler sistemine karşı çıkan bir liderdi. Sosyal-psikoloji bilimi, özellikle

toplumsal-duygusal liderlik rollerinin, ancak grubun kural ve değerlerine

uygun olduğu oranda yerine getirilebileceğini bize bildirmiştir. Burada açık

bir çelişki ile karşılaşıyoruz: Nasıl oluyor da, tüm değerler sistemini

altüst eden bir lideri toplumsal-duygusal açıdan da, toparlayıcı ve

birleştirici olarak niteliyoruz?



Lider ve Yalkın Çevresi



İşte bu noktada bazı saptamalar yapmak gerekmektedir. Birinci olarak,

Atatürk'ün yakın çevresinin zaman ve eylem içinde; somut hedeflerin

belirlenmesiyle değişmiş olduğunu belirtmeliyiz. Düşmanı ülkeden kovma eylemi,

yeni bir devlet, yeni bir toplum kurma eylemine dönüştükçe çevre de değişir.

Ali Fuat Cebesoy, Kazım Karabekir, Rauf Orbay, Refet Bele hep böyle değişen

çevre sonunda, dışlanmış kişilerdir. Buna karşılık İsmet İnönü, Kılıç Ali,

Nuri Conker, Salih Bozok gibi eski arkadaşlarıyla Falih Rıfkı Atay, Eşref

Ünaydın, Yakup Kadri Karaosmanoğlu gibi yazarlar yakın çevrenin değişmez

kişileridir. Bu kişilere yakından baktığımızda, bunların hem Mustafa Kemal

Atatürk'ün kişiliğine, yani kişisel liderliğine iman ettiklerini, hem de onun

amacını ve hedeflerini benimsediğini görüyoruz.



Aslında yakın çevrenin değişmesi, yakın hedefini gerçekleştirmek için genel

bir ittifak cephesi kuran bütün liderlerin ortak eylemi ve yazgısı gibi

gözükmektedir. Çünkü; yakın hedef, büyük devrimcilerde hemen hemen her zaman,

doğrudan doğruya siyasal iktidarı ele geçirmek amacını belirler. Fransız

Devrimi'nde de bu böyle olmuştur; Rus Devrimi'nde de, Çin Devrimi'nde de.

Genellikle ya iç ya da dış bir düşmana karşı oluşturulan cephe, düşman, lider

siyasal iktidara el koyunca, dağılır. Çünkü artık yeni siyasal iktidar ile

nereye gidileceği sorusu ortak düşmana karşı cephe oluşturmuş olan liderler

arasındaki görüş ve yaklaşım farklarını ortaya çıkarır. Bu farklar üzerine

kurulan iç iktidar savaşımını da genellikle en gerçekçi, dolayısıyla en güçlü

lider kazanır.



İşte Mustafa Kemal eyleminde de aynen böyle olmuştur. Düşmanı vatandan

kovmak için oluşturulan cephe, iş, Osmanlı İmparatorluğu'nun yerine geçmek

biçimine dönüşünce, farklılıklar ortaya çıkmıştır. Bu savaşı da gerek

gerçekçiliğinden, gerekse bilinçliliğinden ve kararlılığından dolayı Mustafa

Kemal Paşa'nın kazanması hiçbir anlamda sürpriz değildir.



Böylece yakın çevresiyle sürekli bir etkileşim içinde bulunan ve bundan

dolayı da birleştirici ve toplayıcı nitelik sahibi görünen Atatürk'ün aslında,

devrimci niteliğiyle yakın çevresini kendine ayak uyduramayanlardan

temizlediği birinci gerçektir. Bir başka deyişle, devrimci lider, yakın

çevre içindeki toplayıcılık ve bütünleştiriciliği, ancak kendisine ters düşen

grup üyelerinin tasfiyesi ile olanaklı duruma getirmiştir. Bunun en belirgin

kanıtı, Atatürk'ün yakın çevresiyle hesaplaştığı Büyük Nutuk'udur

(Kongar, 1977-b ). Daha ileriki bölümlerde göreceğimiz gibi, Büyük Nutuk,

hem bir tarih belgesi, hem de Atatürk'ün yakın çevresiyle bir hesaplaşmasıdır.



Mustafa Kemal ve Aydınlar



İkinci olarak dikkate alınması gereken nokta, Mustafa Kemal'in yola

çıkarken, toplumun geniş halk kitlelerine ve siyasal-toplumsal düzenine ters

de gelse, --alt grup kültürü--nden etkilenmiş ve bu grubun temsilcisi olarak

davranmış bulunmasıdır: Bu --alt grup kültürü-- o dönemde, tarihsel bir

birikimi yansıtan bir biçimde --münevverler--in ve ordunun, İmparatorluğu

kurtarmak için bulduğu --Batılılık-- reçetesi ile simgeleniyordu. Her ne kadar,

Mustafa Kemal'in --Batılılığı-- kendisinden önceki Batıcılardan; 1) Batı

kuyrukçusu olmamak, ve 2) Toptancı olmak, konularında farklılıklar

gösteriyorduysa da, yine de sosyal-psikolojik desteği, İmparatorluğun içindeki

Batıcı gruptan aldığı bir gerçektir. Üstelik de Batıcı düşüncelerin, Batı

etkisine en açık olan Harbiye'de odaklaştığı düşünülür ve Mustafa Kemal

olayının, ordunun başat rol oynadığı bir Kurtuluş Savaşı biçiminde geliştiği

hatırlanırsa, bu desteğin anlamı ve önemi açıkça ortaya çıkar.



Üçüncü olarak dikkate alınması gereken nokta, Mustafa Kemal Atatürk'ün

eylemi için yaptığımız çözümlemelerin, onun tüm yaşam ve eylemini

kapsamasıdır. Oysa, bütün bu eylem süreci içinde Atatürk çeşitli görevler,

işlevler ve roller yüklenmiştir. Üstelik bu eylemin belki vurucu niteliği

1919-1923 arasıdır ama, asıl uzun zaman 1923-1938 arasında geçirilmiştir. Bu

açıdan düşünüldüğünde de çözümlemelerin, Cumhurbaşkanlığı dönemindeki tutum

ve davranışlara (sınırlı bir ölçüde de olsa) ağırlık vermesi olağandır.



İşte bu üç öge birlikte düşünüldüğünde, Mustafa Kemal Atatürk'ün devrimci

niteliğiyle birleştirici, toplayıcı, toplumsal-duygusal liderlik işlevinin

nasıl uzlaştığı daha iyi anlaşılabilir. Şimdi sosyal-psikoloji açısından,

toplumsal-duygusal liderlik işlevinin yerine getirilmesindeki ilkeleri,

Atatürk'ün eylemiyle karşılaştırmak ilginç olabilir.



:::::::::::::::::::



1) Grup Liderliği İlkeleri ve Atatürk



Homans, bir grubun bütünlüğünü ve niteliklerini koruyucu liderliğin

kuralları olarak onbir ilke saptamıştır (Homans, 1950:423-440).



Lider Durumunu (yani liderliğini) Korumalıdır



Mustafa Kemal Atatürk'e bu ilke açısından baktığımızda, sürekli olarak, bir

lider gibi davrandığını ve tüm ilişkilerini liderliğini koruyacak biçimde

düzenlediğini görüyoruz. Aslında kendisine, --Şef; asker mi, sivil mi olmalı?--

diye sorulan bir soruya: --Şef; şef olmalı. İster sivil, ister asker.-- yanıtını

vermesi, bu konudaki bilincini yeterince vurgular sanırım (Banoğlu, 1955:42).

Üstelik, kendisinin de Büyük Nutuk'ta vurguladığı gerçek, yakın çevresiyle

hesaplaşması ve onları hem mantığın, hem de tarihin önünde, kendi liderliğiyle

yargılaması değil midir?



Lider, Grubun Kurallarına Uymalıdır. Böylece Daha Etkili Olur.



Homans'ın saptadığı bu ilke, Mustafa Kemal'in liderliği açısından son

derece ilginç bir denektaşı niteliğindedir. Her şeyden önce, --küçük grup

dinamiği-- bakımından, Atatürk'ün kendi kurallarını kendisinin koyduğuna

işaret etmeliyim. Bir başka deyişle, Atatürk, kendi grubu içinde kendi

uyacağı kuralları kendisi saptayan bir liderdi. Grubun öteki üyeleri, ister

istemez bu kurallar uyarlardı. Buna karşılık, toplumsal açıdan özellikle,

toplumsal devrimleri birer birer uygulamaya aktarırken, toplumun nabzını

sürekli elinde tutmuş, yerleşmiş gelenek ve görenekleri temsil edenlerle

işbirliği yapmıştır. Böylece, bir yandan --devrimci kuralları-- kendi grubu

içinde dikte ederken, öte yandan, büyük grubun kurallarını dikkate almış ve

toplumsal boyutta kural değişikliğine giderken yine mevcut güç dengesinden

yararlanmıştır. Bu tutumun örnekleri, Dürrizade'nin fetvasına karşılık,

Anadolu ulemasından aldığı karşı fetva, şapka devriminde Diyanet İşleri

Başkanı'nı ikna ederek, ilk şapkayı ona da giydirmesi, Padişah'ın mutemet

adamı Fevzi Paşa'yı ikna ederek, sürekli yanında tutması gibi olaylardır. Bu

konuda çok aydınlatıcı bir bilgiyi yine Falih Rıfkı'da görüyoruz:



--Fevzi Çakmak, devletin ve görevinin adamıydı. Muhafazakardı: Devrimlerden

hiçbirinin taraflısı olmadığını bilirdik. Genelkurmay Başkanlığı'ndan

ayrılıncaya kadar eski yazıyı kullanmıştır. Atatürk, bellibaşlı devrim

kararlarını verdikten sonra bir defa pek sevdiği Diyanet İşleri Reisi Hoca

Rıfat Ffendi'yi çağırıp, onu tatlı dille kandırır, sonra: --Şimdi Mareşal'e

gidelim-- derdi. Biri camilerin ve hocaların, biri ordunun başıydı.--

(Atay, 1969:208-209).



Açıkça görüldüğü gibi, mevcut kurallar açısından, küçük gruba tam egemen,

büyük grubu ise yönlendirmekte pek ustaydı. Sanırım, devrimcilik ile mevcut

yapının değerler sistemini, kendi doğrultusunda en iyi uzlaştıran tarihsel

kişiliği son derece özgündür.



Lider, Liderliğinin Sorumluluklarını Yerine Getirmelidir.



Grup, kendisinden lider olarak ne gibi roller bekliyorsa, onların tümüne

uymalıdır. Yoksa, grubun güvenini, dolayısıyla liderliğini yitirir.



Bu ilke, Mustafa Kemal için tartışılmaz bir gerçeği vurgular. Daha önceki

bölümlerde de belirttiğim gibi, Atatürk, bırakınız mevcut sorumluluklarını,

sürekli olarak, sorumluluk alanını genişletmek için çaba harcamış bir liderdi.

Pek doğal olarak, bu davranışını --küçük grup-- içinde de görüyoruz. Sofrasında

olup bitenlerin ciltler dolusu anı yaratmış olması bile, bu ilkenin nasıl

uygulandığının küçük bir belirtisidir. Bu anılarda göze çarpan ortak nokta,

hangi işin sorumlusu bulunuyorsa, (örneğin, Kurtuluş Savaşı ya da Cumhuriyet

Türkiye'sinin yeni atılımları) o sorumlulukla ilgili tartışma ve konuşmaların

sofraya egemen olmasıdır.



Lider, Emir Verirken, Kurulmuş Olan İletişim Kanallarını Kullanmalıdır.

Böylece Daha Etkili Olur.



Bu ilke açısından da kendi çevresi bakımından farklı, toplum açısından

farklı değerlendirmeler yapmak olanaklıdır. Bir kez, kendi yakın çevresini

kendi yapan, dolayısıyla ona egemen bir lider olarak, hiç kuşkusuz, iletişim

kanallarını da Atatürk kurmuş ve kullanmıştır. Toplum açısından ise, devrimci

eylemi sırasında da, topluma egemen olduktan sonra da geleneksel, yasal ve

meşru kanalları kullanmaya özen gösterdiğini söyleyebiliriz. Örneğin, Samsun'a

ayak basarken, cebinde yöredeki sivil ve asker bütün görevlilere emir verme

yetkisini taşıyan bir belge vardı. Bu belge, sonradan kendisine başkaldıracağı

(ve hiç kuşkusuz, daha o zaman başkaldırmaya karar verdiği) Padişah'ın

bürokrasisinden alınmıştır. Olaylara yakından baktığımızda, bu belgeyi almak

için oldukça uğraştığını ve birçok yakın arkadaşından bu konuda yardım

aldığını görüyoruz. Çok sonraları, gerek Meclisle çalışmaya başladıktan,

gerekse Cumhuriyet'i kurup başına geçtikten sonra da hep yasal ve meşru

kanalları kullandığı bilinen gerçekler arasındadır. Niçin böyle yapmasın ki?

Padişah'ın hükümetinin yetkilerini bile kendi eylemi için kullanan bir büyük

taktisyen, kendi kurduğu düzenin kanallarını zorlayarak, onu güçsüzleştirir

mi? Mustafa Kemal Atatürk, kendi ürünlerine, herkesten çok özen göstermesi,

Meclis olsun, Cumhuriyet olsun, hükümet olsun, onların üstüne herkesten çok

titremesi gerektiğini bilen bir liderdi. Çünkü, liderliği ile, ürünleri iç içe

geçmişti. Bu anlamda, toplumsal olarak da hem gücünü geleneksel yapıdan almış,

hem de sonra, kendi kurduğu yapı ile bütünleşerek, gerek kendini, gerekse

yapıyı daha sağlam temellere oturtmuştu.



Lider, Boyun Eğilmeyecek Emirler Vermemelidir. Yoksa Liderliği Sarsılır.



Homans'ın saptadığı bu beşinci ilkeyi ne denli bilinçle uygulamış olduğu

insanı gerçekten şaşırtır. Bilindiği gibi, Atatürk'ün en önemli niteliği,

gerçekçiliğidir. Bu gerçekçilik, yalnız toplumsal ve siyasal koşulların

değerlendirilmesinde değil, kendi rolü açısından da son derece çarpıcıdır.

Eski arkadaşlarından Asaf İlbay'ın aktardığı şu anı, durumu bütün çarpıcılığı

ile ortaya koyar:



--Ankara'da bir şölende; çok güzel düzenlenmiş olan köşkün salonlarında ve

iyi düzenlenmiş bahçede çok güzel bir gece geçirdik. Cumhurbaşkanı, Nevzat

(Tandoğan) Bey'e iltifat ediyor, bol ölçüde içki sunuyordu. Nevzat (Tandoğan)

Bey içkiye karşı koyuyor ve Gazi'nin iltifatları ile kendinden geçmiş

görünüyordu. Bir ara Gazi, İsmet Paşa'ya seslendi: --Vali olgun adama benziyor.

İçki ya içilir ya hiç içilmez. Dimağı alkole dayanıklılık göstermeyenler,

içkiden kaçınmalıdır.-- Ve hemen Nevzat (Tandoğan) Bey'e şu soruyu sordular:

--Normal veya alkollü kafa ile verilen emirler hemen yapılmalı mıdır?--

--Emirleriniz koşula bağlı olmadan uygulanır Paşam..-- --Neden böyle oluyor?--

--Milletin temsilcisi, Devletin Başkanısınız, amiri mutlaksınız Paşam.--

--Hayır. Benim her emrim yapılır, çünkü benden yapılmayacak emirler çıkmaz.--

(Arıburnu, 1976:48-49) .



Emrinin yapılabilirliğini, Devlet Başkanlığından da, millet temsilciliğinden

de üstün tutan bir lider, hiç kuşkusuz, gerçekçilik bakımından tarihte eşi

ender görülen bir kişidir. Üstelik aynı lider, zamanında askerlerine:

--Size ben taarruz emretmiyorum, ölmeyi emrediyorum!-- (Mustafa Kemal, 1955:17)

diye emir verebilen bir komutandır.



Lider, Toplumsal İlişkilerinde de, İzleyicilerine Liderlik Etmelidir.

Böylece Liderliği Pekişir.



Bütün toplumsal-duygusal ağırlıklı ilkelerde olduğu gibi, bu ilkede de

--sofra-- yine işlevini görmek üzere ön plandadır. O dönemin Ankara'sı zaten

toplumsal yaşamı olmayan bir kenttir (Nadi, 1955). Falih Rıfkı da uzun uzun,

zaferden sonra, Ankara'nın sefaletini anlatır (Atay, 1969:349-370) .Durum o

kadar acıklı, toplumsal yaşam o denli sönüktür ki, sefaretlerin yemeklerine

çağrılanlarla, Çankaya'ya çağrılanlar çoğu zaman aynı kişiler olur ve çağrı

tarihleri çakışınca, sefaretlerin masaları boş kalır.



İşte bu ortam içinde, Atatürk'ün sofrası hemen hemen tek canlı merkezdir.

Yine aynı dönemde, yıldızı parlayan Karpiç gibi yerlere uğramayı ise Atatürk

ihmal etmez.



Aslında bu ilke Atatürk'ün devrimciliğiyle en iyi çakışan ilkedir. Çünkü

Atatürk, toplumsal ve kültürel devrimlerinin pek çoğunu, kendi güçlü

liderliğine dayanarak yaptığından, zaten öncülük etmek zorunda kalmıştır.

Bunun en tipik örneği, kadınlı erkekli, danslı, --alafranga-- balolar ve

toplantılardır. Sürekli olarak, bu toplantılara öncülük etmiş, bu

toplantılarda, karı-koca arasını bulmaktan tutun da, çift evlendirmeye dek

hemen her etkinliği göstermiştir. Bu konuda şu satırlara bir bakmak, insana

durumu hemen anlatabilir:



--Gülcemal vapurunda verilen ilk deniz balosunda Gazi hiç fasıla vermeksizin

bir saat onbeş dakika muhtelif bayanlarla dans etmek suretiyle o günün

mukavemet rekorunu kırmıştı.-- (Banoğlu, 1954-b:79). Toplumsal ilişkilerde

liderlik, onun devrim strateji ve taktiği içinde önemli bir yere sahipti.

Hatta evlenmesi bile bu nedene bağlanabilir: Kadına toplumda layık olduğu

yeri vermek, ulusal liderliğini bir kadınla paylaşarak, Batı türü toplum

yaratırken, cinsler arası eşitliği de sağlamak (Ergin, 1978:31-33).



Lider, Genel Olarak Bir Üyeyi Öteki Üyelerin Yanında Suçlamamalı, ya da

Övmemelidir. Çünkü, Bu Yolla Grubun İç Dengesi Bozulabilir.



İşte Atatürk'ün açık ve seçik, hiç uymadığı, hatta tam tersine davrandığı

bir toplumsal-duygusal liderlik ilkesidir bu. Aslında, Homans'ın belirlediği

toparlayıcı ve grubun bütünlüğünü sürdürücü ilkelerle Mustafa Kemal Atatürk'ün

eylemi arasındaki fark, bu ilkenin çözümlenmesinde bütün çıplaklığıyla ortaya

çıkmaktadır: Homans'ın saptadığı ilkeler, --genel doğrular--dır. Bir başka

deyişle, küçük grup dinamiğinin evrensel kurallarını belirtir. Oysa, Atatürk,

olağanüstü bir eylemin olağanüstü bir lideridir. Bu yüzden, insanları

yönlendirmek açısından ne denli yetenekli olursa olsun, kurallarını kendi

koyan bir liderin tutum ve davranışı içindedir. Buraya dek incelenen ilkeler,

hep onun işine geldiği için ve işine geldiği biçimde uygulanmıştır. Mustafa

Kemal'in uygulaması ile sosyal-psikolojik ilkelerin çakışması, onun liderlik

yetenekleri yoluyla, eylem içinde el yordamıyla bulduğu taktiklerin

gerçekçiliğinden doğar. İşte aynı gerçekçilik, devrimci bir lidere, yakın

çevresine (genel olarak) boyun eğmek yerine, ona egemen olmak seçeneğini

sunmuştur. --Genel olarak-- diye ayraç içinde belirttim, çünkü, Menemen

olayında olduğu gibi, kimi olaylarda, özellikle Reisicumhur olduktan sonra,

yakın çevresine boyun eğdiği de çok görülür. Yine de, özellikle insan sınama

yeri olan --sofra--da özellikle belli düşünceleri ve eylemleri topluma şırınga

etmeye hazırlanırken tümüyle devrimci bir liderdir. Tüm kişileri kendi

eyleminde sınayan ve kullanmaya hazırlanan bir devrimci lider. Bu nedenle de

yukarıdaki ilkenin tam tersini hemen hemen bütün yaşamı boyunca uygulamıştır.

Çünkü amaç, kendi ezici gücünü de ortaya koyarak, yani insanları övüp

yücelterek, ya da yerip eleştirerek --devrimci uygulamaları-- pekiştirmektir.

Bu amaç, O'nun için o denli önemlidir ki, daha önce aktardığım Mektupçu Osman

Ergin olayında olduğu gibi, sırf çevresine gösteri olsun diye, aslında

beğendiği bir kişiyi bile sofrasından kovabilmekte, böylece örneğin, yazı

devriminin önemini belirtmektedir.



Lider, Bütün Durumu Dikkate Almalıdır. Grubun Bütünlüğü ve Uzlaşmaya

Dayalı Dengesi Ancak Böyle Sağlanır.



Atatürk, bütün eylemi boyunca kendi yakın hedefine inanmış ve bağlanmış

kişiler arasındaki dengelere çok dikkat etmiş bir liderdir. Bir yandan yakın

hedefine (ki bu hedefler çok ince bir hesap ve zamanlama ile saptanmıştır)

karşı çıkanlarla amansız bir biçimde savaşırken, öte yandan buna katılanlar

arasındaki sürtüşmeler ve uyuşmazlıklar açısından, hem iş görebilme ölçütüne

göre değerlendirdiği insanlara görev vererek, hem de onlar arasındaki

sorunları çözerek, aslında tam bir toparlayıcı rol oynuyordu; Örneğin, Rauf

Bey ile İsmet Paşa arasındaki sürtüşmelerde, suikast sonrası İstiklal

Mahkemesi ile, İsmet Paşa ve Falih Rıfkı arasındaki gerginliklerde, hep

birleştirici ve sorun çözücü bir tutum içinde olmuş, fakat sorunları ve

sürtüşmeleri çözmek uğruna, kafasına koyduğu işleri kendine göre uygun

bulduğu kişilere yine de duraksamaksızın yaptırmıştır. Gerek küçük grubu,

gerekse genel dengeleri içindeki Türk toplumu çerçevesinde nasıl davrandığını

yine Falih Rıfkı'nın gözlemlerinden dinleyelim:



--Metodu; halka daima iyimser görünmek, şevk vermek, onu her şeyin iyi

gittiğine inandırmak, hükümet arkadaşlarına karşı ise en acı tenkitlerle

kusurlarımızı ve zaaflarımızı sayıp dökmekti. Onun için her şeyi bilmek ister,

meclisine gelenleri, söylediklerinden hoşlanmasa bile, eğer açıkça bir kötü

niyet görmezse, dilediği gibi konuşturmak isterdi, dedikodu hapsine girmemek

için bir usul de bulmuştu. Mesela hususi olarak kulağına ben sizin veya siz

benim hakkımda şüphe uyandırıcı bir şey söylemişiz. Bir akşam ikimizi sanki

tesadüf olarak buluşturur; mesela size: --Böyle duydum-- diye benim

anlattıklarımı tekrar eder, sonra bana dönerek --Galiba siz söylemiştiniz--

derdi.-- (Atay, 1969:543).



Yine de --grubun bütünlüğü-- kavramından, Atatürk'ün atılımlarını

gerçekleştirmek için kendi oluşturduğu ve yönlendirdiği grubun yönetimini

anlamamız gerektiğini belirtmeliyiz. O, olağan bir grup liderinin üstünde

yetenek ve niteliklere sahip olmasının yanında, tüm topluma yönelik eylemler

içinde olduğundan, --küçük grup-- hiçbir zaman bir araç niteliğinden daha önemli

bir yere sahip olmamıştı Atatürk'ün yaşamında.



Lider, Disiplin Sağlamak için, Disiplini Bozanlara Ceza Vermekten Çok,

Grubun Kendini Disipline Edebileceği Ortamı Yaratmalıdır. Ödül ve Ceza Olarak,

Grup Kurallarına Uygun Davranışlarda Bulunmalıdır.



Bu ilke, Atatürk'ün liderliği açısından gereksizdir. Bu gereksizlik iki

açıdan ortaya çıkar: Birinci olarak Atatürk, keramet sahibi bir lider

(karizmatik lider) olarak o denli güçlüdür ki, kişisel varlığı bir küçük grup

için başlı başına bir disiplin ögesidir. Bu yargı, hiç kuşkusuz,

Cumhurbaşkanlığı dönemi için geçerlidir. Daha önceki dönemlerde ise, sürekli

yer ve çevre değiştirdiği için, bu nitelik çok önemli değildir. Ancak,

Olimpos birahanesindeki konuşma gibi, geleceğe yönelik düşleriyle

arkadaşlarını etkileme çabası içinde, hiç kuşkusuz belli bir --sofra--

disiplinine ek olarak, --küçük grup-- disiplini de kurmuştur. Bu gerçeği,

ilerde --örgüt-- bölümünde daha ayrıntılı olarak göreceğiz. Çünkü, ilk devrimci

atılımları dönemi genellikle gizli örgütler oluşturmakla geçtiğinden, grup

disiplini de en katı biçimiyle, kaçınılmaz olarak gündeme gelmiştir. Fakat

burada, artık --gönüllü küçük grup-- kavramının ötesinde en sert kurallarla

belirlenen --resmi örgütlenme--nin nitelikleri işin içine girmektedir.



Lider, Dinlemesini Bilmelidir. Yalnızca Dinleyerek Bile Bazı Sorunların

Çözüleceğini Unutmamalıdır.



Sürekli kendini anlatarak çevresindekileri inandırmaya çalışan bir lider

görünümüyle, dinleme, Mustafa Kemal Atatürk için çok kullanılan bir yöntem

değil sanılabilir. Oysa, o, konuştuğu kadar dinler de. Çünkü dinlemenin

erdemini, işlevini anlamıştır. Pek doğal olarak buradaki --dinleme-- salt grup

dinamiği açısından bir işlev sahibi olarak düşünülemez. Bir başka deyişle,

Mustafa Kemal'in dinleme yeteneği, küçük grup dinamiği içinde olmaktan çok,

(bütün öteki yeteneklerinde de olduğu gibi) devrimci eylem içinde toplum

bağlamında geçerli bir özelliktir.



Şimdi, bu yargıyı akılda tutarak aşağıdaki şu küçük alıntıya bakalım:

28 Kasım 1938'de, ölümünden kısa bir zaman sonra Noell Roger, Cumuhuriyet

gazetesinde şöyle diyor: --Bir gün Atatürk'e kuvvetinin sırrını sordum: --Durur,

dinlerim-- dedi. Sonra tekrar etti: --Dinlerim...-- Ve sustu.--

(Arıburnu, 1976:69). Buradaki --dinleme-- olayı hiç kuskusuz, geniş halk

kesimlerini olduğu kadar, çevresindeki --küçük grubu-- da kapsayan bir yanıttır.

Sonunda kendi bildiğini de yapsa, Atatürk, --dinleyen-- bir liderdi kuşkusuz.

Hemen hemen bütün yakınları, her fırsatta herkesi dinlediği konusunda söz

birliği etmektedirler. Aslında zaman zaman, nasıl olsa kendi bildiğini

yapacağı kendisine anımsatılarak, niçin herkesi dinlediği ve zaman yitirdiği

sorulduğunda, herkesten bir şeyler öğrendiğini söylemiştir. Fakat, buradaki

yanıtın çok alçakgönüllü nitelik taşıdığı, asıl amacın, halkın nabzını elinde

tutmak isteği olduğu düşünülebilir.



Lider, Kendisini Tanımalıdır.



Atatürk'ün en büyük özelliklerinden biri, kendi yetenek ve nitelikleri

kadar, liderliğinin sınırlarını da bilmesidir. Bu ilkede sözü edilen --kendini

tanıma-- hiç kuşkusuz, kendi özelliklerini bilme olduğu kadar, gücünü tartma

ve kişisel özellikleriyle, çevresi arasındaki uyumu sağlama anlamına

gelmektedir. Çağdaş sosyal-psikoloji, çok daha psikolojik anlamda olmakla

birlikte, kendini, başkalarına göre daha iyi tanıyan bir insanın, ötekilere

göre, bir üstünlük elde ettiğini bile söyler -- (Cüceloğlu, 1979:26-27). İşte

bu konuda Mustafa Kemal'in gerçekçiliği hiç kuşkusuz, en önemli ögedir. Daha

önce kendi karizmasını kendi ürettiği halde nasıl, bu keramet anlayışının

dışında kaldığını belirtmiştim.



Şimdi bütün liderlik özelliklerine karşın, yine de ne denli --kendini

tanıdığını-- iki örnekle göstermek istiyorum: Birinci olayı Münir Hayri Egeli

anlatmıştır:



--Cumhuriyet paraları için bir müsabaka açılmıştı. Müsabakanın neticesinde,

beğenilen para basılmış ve bir koleksiyon da Atatürk'e verilmişti. Fakat, bir

liralık paraların arkasında ay-yıldız üzerine 100 rakamı gelmesine Atatürk

fevkalade sinirlenmiş ve Maarif Müsteşarı rahmetli İhsan Sungu'ya emir

vererek bu işi benim yapmamı istemişti. Acele iki örnek yaptım. Çankaya'ya

götürdüm. Atatürk gördü, kısaca: --Muvafık-- emrini verdi. Ben, --Paşam biraz

daha üzerinde çalışsam-- diyecek oldum. Sözümü kesti: --Kumandanlarla

san'atkarlar zamanında ve yerinde durmasını bilmelidirler. Beni, istiklal

mücadelesinden sonra büyük istilalara teşvik eden sesleri dinleseydim, netice

hüsran olurdu. Bir sanatkar da bir kumandan gibidir. Bir eserinde muvaffakıyet

derecesine ulaştığını hissettiği anda durmalıdır. Çünkü, o andan sonraki

çalışmalar eserin aleyhine işler:-- -- (Banoğlu, 1954:31 ) .



Belki de, para basımını bir an önce sağlamak için bulunmuş bir gerekçe

içine yerleştirilmiş de olsa, Atatürk'ün söyledikleri, kendisini, yani çevre

ile karşılaştırmalı olarak kendi yeteneklerini ne denli iyi bildiğini

göstermektedir.



Aslında, --kendini tanıma-- ilkesi hiç kuşkusuz, --kendi kişisel nitelik ve

yeteneklerini bilme ve çevre ile ilişkilerde buna göre davranma-- biçiminde

algılanabilir. Bu noktada, Atatürk'ün içkiye karşı tutumu ve kendi gerçekçi

davranışı, yani olayı saklamaya çalışmak yerine, tam tersine, toplumsal ve

kurumsal bir niteliğe dönüştürmek başarısı, Homans'ın onbirinci ilkesinin

kişisel açıdan ele alınışındaki başarıyı gösterebilir.



Burada ikinci olarak belirtmek istediğim , --kişisel niteliklerin, çevre

koşullarıyla karşılıklı değerlendirilmesi-- ilkesini daha iyi açıklayacak bir

olaydır. Olayı, O'nun çevresinde tuttuğu İsmail Habip Sevük anlatmaktadır.

Her ne kadar, ancak son --millet-- --milletim-- bölümü, benim belirtmek

istediğim örnek ise de, özellikle evliliğine ilişkin verilerden dolayı, tüm

öyküyü; kısaltmadan aktarıyorum. Böylece, o dönemin ve liderin havası da daha

gerçekçi olarak algılanabilir. Öykünün adı --Birinci Büyük Millet Meclisinde

Mustafa Kemal --Milletim-- Diyemiyor.-- :



--Konya'dayken; Mevlevihanede verilen akşam ziyafetinde --Postnişin--in büyük

kızı da sofradaydı. Gazi'nin refikasıyla beraber haremsiz ve selamlıksız bir

sofra. Latife Hanım Avrupalı büyük isimlere istinaden kadınlık hakkında güzel

sözler söylüyordu. --Kant demiş ki: Kadının en büyük süsü, fazilettir--,

--Dekart demiş ki...-- Ben de Fırsattan istifade, Gazi'ye bakarak dedim ki:

--Hanımefendinin bu gibi fikirlerini millete de bildirmek için bir mülakat

yapmak ne kadar faydalı olacak.--



Seyahatte refikasının meziyetlerini meydana çıkaracak fırsatlar zuhurundan

çok memnun kaldığına müteaddit kereler şahit olmuştuk. Herhangi bir vesile

ile mesela, --Bayron'dan bir şiir okusana Latife, manasını anlamıyoruz ama,

ahengi hoşa gidiyor-- der ve tannan bir sesle ezbere okunan şiirden sonra

ilave eder: --Bir de Hügo'dan oku da, bari manasını da anlayalım.-- Bir

gazinoda Yunan esirleriyle konuşmasına dahi refikası tercümanlık yapınca:

--Bizim hanım nasılmış?-- der gibi gözlerinin öğünüşlü ışıklarıyla bize

bakmıştı!



Benim şimdi mülakat hakkındaki arzuma da derhal müspet cevap verdi: --Ben

razıyım, eğer kendisi de razı ise...-- Latife Hanım: --Şimdiye kadar-- diyor,

--hiçbir gazeteciye mülakat vermedim, fakat...-- Nazikane bir cemile yaparak:

--Fakat İsmail Habib başka.-- Mülakatın zamanı da takarrür etti. Ankara'ya,

döndükten iki gün sonra Çankaya Köşkü'nde çaya davet edileceğim. --Hem çay

içer, hem konuşuruz-- diyor ve ilave ediyor : --Siz ayrıca zahmet etmeyin, ben

size otomobil de gönderirim.--



Hakikaten Ankara'ya geldiğimizin ikinci günü ve ikindi üstüydü, ben

Meclisteydim, bir iki saat evvel, küçük mesaj odasında Gazi'ye nutuklarından

birini okumuştum. Koridorda dolaşırken şoför yanıma geldi, bir gün evvel de

Çankaya'ya götürdüğü için beni tanıyor: --Buyrun, Hanımefendi otomobili

gönderdi.-- --Peki, geliyorum.-- Gazi'den tekrar izin istemeye hacet yoktur,

izin dört beş gün evvel Konya'dayken verilmişti. Öyleyken madem ki şimdi

buradadır , kendisine ihtiyaten haber vereyim dedim. İyi ki haber vermişim,

iyi ki...



İçeri girip de meseleyi söyleyince masadaki evrakın yanında duran kalınca

bir zarfı, sanki ben onun içinde ne olduğunu biliyormuşum gibi, eliyle işaret

ederek: --Bırak be çocuğum,-- dedi, --baksana ne propagandalar yapıyorlar;

seyahatte alınmış fotoğraflarımızı büyülterek, karısını açık gezdiriyor diye

en ücra yerlere kadar dağıtmışlar. Her şeyden evvel kız gibi bir Meclis

yapalım da ondan sonra istediğiniz gibi yazınız.--



--Demek Meclis feshediliyor?-- dedim. --Nerden biliyorsun?-- der gibi yüzüme

baktı. --Kız gibi bir Meclis yapalım buyurdunuz da.--O sözü ağzından

kaçırdığına hiç pişman olmamış görünen bir tavırla: --Hayır,-- diyor, --Meclis

fesholunmuyor. Olunamaz. Yalnız kendi kendine tecdidi intihaba karar

verecek!-- Ve arkasından tembih ediyor: --Şimdilik bunu kimseye söylemeyeceksin

ha.--



Vakıa hanımefendiye mülakat suya düşmüştü, fakat ona mukabil kazancım kat

kat fazla. İçimde kendisine büyük bir sır tevdi edilmiş insanların kendini

başkalaşmış gibi gören uğultulu dolgunluğu var. Sokakta dudaklarımı

kapıyorum!



Şef'in Meclis'e karşı kırgınlığı!.. Bunu gösteren o hadiseye demin bir iki

saat önce kendisine nutku okurken geçen şu hazin hadiseciği de ilave ediniz:

Yanında Müdafaa-i Hukuk Grubu'nun Umumi Katipliğini yapan Recep Bey (Peker)

de vardı. Okuduğum nutukta birkaç kere --milletim, milletimiz-- kelimeleri

geçiyor. O kelimelerin her tekerrüründe Gazi'yle Pecep Bey birbirlerine

bakıyorlar. Nihayet nutuk bitince, dedi ki: --Hepsi iyi, yalnız --milletim--

kelimelerini --millet-- diye düzeltiniz!-- Benim hayretle baktığımı görünce

sebebini izah ediyor: --Sen bu Meclis'i bilmezsin; --milletim-- kelimesinden

--millet onun mu?-- manasını çıkarırlar!-- --İyi ama,-- diyorum, --bizler bile

--ah milletim; vah milletim-- der, dururuz!-- --Sizler dersiniz, herkes der,

ben diyemem!--



Ajansla neşredilen nutukta, o --milletimin, milletimiz-- kelimeleri hep

--millet-- diye çıktı. Bütün bir milleti kurtaran, --milletim-- diyemiyor! --

(Banoğlu, 1954-b:14-15) .



Bu anıda iki nokta dikkati çekmektedir: Birincisi, eşi ile birlikteki

davranışlarına bile dikkat etmekte, kamuoyunun ters tepkisinden dolayı, bu

davranışlara sınırlamalar getirmektedir. İkinci olarak da, yenilemeye karar

verdiği Meclis karşısında bile, bir nutuktaki kelimelere gelecek tepkileri

dahi hesaba katıyor ve buna göre düzeltmeler yaptırıyor.



Aslında, --kendini bilmek ve tanımak-- grup bağlamından toplum bağlamına

kaydırıldığı zaman, belki de en iyi biçimde --kendi kerametine kendisinin

inanmaması ve gücünü gerçekçi olarak kullanması-- biçiminde yeniden

söylenebilir.



:::::::::::::::::::



2) Grup Dinamiği Çözümlemelerinin Katkıları ve Sınırlılıkları



Grup içi liderlik ilkelerinin çözümlenmesini bitirirken, daha önce

değindiğim bir sakıncayı bir kez daha belirtmek istiyorum. Bilindiği gibi,

Mustafa Kemal Atatürk, bir toplumsal liderdir. Ayrıca, devrimlerini de tüm

toplumsal bağlam içinde gerçekleştirmiştir. Üstelik de gerçekten --olağanüstü--

denilebilecek niteliklere sahiptir. İşte bütün bu nedenlerden dolayı, onun

eylemini salt sosyal-psikolojik açıdan irdelemek çok anlamlı değildir.



Burada bu çözümlemelere gitmemin iki nedeni var: Birinci neden, toplumsal

bağlamda, konuyu yeterince irdelemiş olmak. Bir başka deyişle, grup bağlamı

içinde ele alınan olayın, toplumsal niteliğini dışarıda bırakmamış, tam

tersine olayı önce toplumsal çerçeveye oturtmuş olmak. İkinci olarak da,

Atatürk'ün liderlik davranışlarını, çağdaş bir bilim dalının,

sosyal-psikolojinin bulgularına göre de denektaşına vurmanın ve sonuçlarını

görmenin çekiciliğinden kurtulamamak.



Görüldüğü gibi, bu irdelemelerim, bize gerek Mustafa Kemal Atatürk, gerekse

onun eylemi hakkında, bilimin nesnel ilkelerine göre, önemli ipuçları

vermiştir: Bir büyük devrimcinin birçok yeteneği yanında, grup dinamiğini,

grup psikolojisini ve toplum psikolojisini de en iyi kullanma özelliğinin

bulunduğunu, bu çözümlemelerimiz sonunda anlamış bulunuyoruz.



Sanırım, bu noktada, onun gerçekçilik ve mükemmel zamanlama diye

adlandırılabilecek niteliklerine ek olarak, --taktik-- açıdan bir başka

niteliğini daha vurgulamak gerekmektedir: Bu da, çevresindeki insanları yakın

hedeflere ve uzak amaca göre en mükemmel biçimde yönlendirme yeteneğidir.

--İnsan kullanma-- ya da --insanlardan en verimli yerlerde ve en etkin biçimde

yararlanma-- diye niteleyebileceğimiz bu yetenek, hiç kuşkusuz, onun en önemli

liderlik özelliklerinden biridir ve devrimci eylemindeki başarısını önemli

ölçüde etkilemiştir.



Tam bu noktada, okuyucuyu, sosyal-psikolojinin makro-toplumbilim bakımından

hazırladığı tuzaklardan korumak isterim. Sanılmasın ki, Mustafa Kemal

Atatürk'ün başarısı, insan ilişkilerinin becerikliliğinden ya da grup

dinamiğine göre başarılı liderlik özellikleri olmasından gelir. Hayır, onun

başarısı, genel toplumsal ve siyasal koşulları, hem ülke, hem de dünya

çerçevesinde doğru değerlendirmesinden ve tarihsel olarak, kafasındaki

çözümlerin gerçekleştiriimesine uygun olan bir ortamda ve zamanda ortaya

çıkmış olmasından gelir. Bir başka deyişle, Atatürk'ün ortaya çıkması, siyasal

ve toplumbilimsel koşullara bağlıdır. Mustafa Kemal'in, Atatürk'e dönüşmesi

ise, önemli ölçüde sosyal-psikolojik ögelerden etkilenir.



İşte bu açıdan, sosyal-psikolojik ögelerle, siyasal ve toplumsal ögelerin

çözümleme düzeylerindeki farka bir kez daha dikkati çekmek isterim. Siyasal

ve toplumsal ögeler, toplumsal liderliği, toplumsal değişmeyi açıklamakta

işlevsel olur. Buna karşılık, sosyal-psikolojik ögeler, ancak grup içi

etkileşimler ve kişilerarası ilişkilerde aydınlatıcıdır. Bu nedenle diyorum

ki: 1920'lerde bir Atatürk'ün çıkması siyasal ve toplumsal, Selanik'te

1881'de doğan küçük Mustafa'nın bu görevi ve işlevi yüklenmesi ise

sosyal-psikolojik biçimde açıklanabilir. Yine bu nedenledir ki, siyasal ve

toplumbilimsel çözümlemeler olmadan, Atatürk'ü sosyal-psikolojik ögeler

çerçevesinde açıklamak eksik, bu yüzden de yanlış olur.



Sosyal-psikolojik ögelere göre yapılan irdelemelerin, stratejisi tarihe ve

topluma uygun düşen bir liderin, taktikler açısından da güçlü olmasının

zorunluluğunu vurgulamanın ötesinde bir anlamı yoktur.



:::::::::::::::::::



II



ÖRGÜT



Bağlantısız bir düzende ordan oraya



Koştukça artıyordu yalnızlığım



Bir dinothorium'un gözünden baktım



Kendime-Ne çılgınlık!- yabancı ve uzak



MELİH CEVDET ANDAY, --Kolları Bağlı Odyseus--dan.





Örgüt; devrimci için, vazgeçilmez bir araçtır. Düşünceler, onunla

yaygınlaştırılır. Eylem, onunla gerçekleştirilir. Gerek düşünce, gerekse

eylem planında insanlar onunla kazanılır. Hatta lider, onunla lider olur.



Düşünce etkinliği düzeyinde örgüt, --stratejik-- bir anlam ve önem kazanır.

Eylem planında ise, örgütün önemi --taktik-- açıdan ortaya çıkar. Aslında gerek

insan yapısı, gerekse bir devrimin uygulanışında --strateji ve taktik-- makro

planda ne ölçüde birbirinden soyutlanamaz ve ayrılamazsa, mikro açıdan da

ayrı düşünülmeleri o denli gereklidir. Bir başka deyişle, devrim de aynen

insan ve toplum gibi karmaşık bir bütündür. Bu nedenle, --strateji ve taktik--

devrimin bütün öteki ögeleri gibi birbirinden ayrılamaz. Öte yandan her

uygulama gibi devrim de bir süreçtir. Bütün süreçler gibi, ard arda belli bir

mantıkla ve belli bir zamanlamayla sıralanmış olan eylemlerden oluşur. Süreci

oluşturan bu eylemler açısından insan ögesi de, strateji ve taktik olarak

uygulama ögeleri de tek tek, birbirine karşılıklı bağımlı olmakla birlikte,

zamanlama ve uygulama mantığı içinde ayrı ayrı düşünülmek zorundadır. İnsan

vardır, düşünce üretir, kaba kuvvetten nefret eder. İnsan vardır, kaba

kuvvetten başka bir şey bilmez. Eylem vardır, parlamenter taktiklerin en ince

hesaplarına dayanır. Eylem vardır, kaba kuvvete dayalıdır. Kimi zaman,

yaşamın karmaşıklığı içinde, bu ayrı ayrı ele alınan ögeler birleşirler de.

Ama yine de, mantık ve eylem düzeyinde soyut biçimde ele alınmaları, ince

zamanlamaya dayalı çözümlemelere konu olmaları bakımından zorunludur.



Strateji ve Taktik



Örneğin, ünlü yazar Malaparte, kesinlikle strateji ve taktik ayırımı yapar:

--Bu belki tehlikeli bir görüştür ama, yalnız ihtilal konusunda stratejinin

önemini mübalağa edenler tarafından keyfi sayılacaktır. Asıl önemli olan,

ihtilal taktiği, hükümet darbesi tekniğidir. Komünist ihtilalinde Lenin'in

stratejisi, ihtilal taktiğinin uygulanması için elzem bir hazırlık teşkil

etmez. Kendi başına devletin ele geçirilmesi sonucuna götürülemez. İtalya'da

1919 ve 1920 yılları zarfında Lenin stratejisi tam olarak uygulanmıştı ve

İtalya bu devirde gerçekten Avrupa'nın komünist ihtilali için en olgun

ülkesiydi. Hükümet darbesi için her şey hazırdı. Fakat İtalyan komünistleri,

ülkenin ihtilale elverişli durumunun, proleter kitlelerindeki ayaklanma

ateşinin, genel grev salgınının, ekonomik ve politik hayatın felce uğramış

olmasının, fabrikaların işçiler ve toprakların köylüler tarafından işgal

edilmiş bulunmasının, ordunun ve polis teşkilatının düzensizliğinin,

kırtasiyeciliğin, adliyenin gevşekliğinin, burjuvazinin gösterdiği tevekkülün

ve hükümetin içinde bulunduğu çaresizliğin, iktidarı işçilerin eline

geçirmeye yeteceğini sanıyorlardı. Parlamento solcu partilerin elindeydi.

Faaliyeti, sendika teşekküllerinin ihtilalci faaliyetini destekliyordu. Eksik

olan iktidarı ele geçirme iradesi değil, ihtilal taktiği bilgisiydi. İhtilal

strateji içinde yıpranıyordu. Bu strateji nihai saldırının hazırlanmasıydı;

fakat hiç kimse saldırının nasıl başlayacağını, nasıl yürütüleceğini

bilmiyordu. Neticede monarşi (o devirde sosyalist monarşi adı verilmişti)

ihtilalci saldırı için ciddi bir engel olarak görüldü. Parlamentodaki solcu

çoğunluk parlamento dışında ve hatta parlamentoya karşı bir iktidar gasbı

tehlikesi yaratan sendika faaliyetinden endişe duyuyordu. Sendika

teşekkülleri, proleter ihtilalini küçük burjuvazi lehine bir kabine

değişikliği haline getirmek eğilimini gösteren parlamenter faaliyetten

çekinmekteydi. Hükümet darbesini nasıl düzenlemeli? 1919 ve 1920 yılları

zarfında mesele buydu; ve yalnız İtalya'da değil, hemen hemen bütün Batı

Avrupa ülkelerinde, komünistler diyordu Troçki, Ekim 1917 dersinden

faydalanmasını bilmiyorlar ki, bu, bir ihtilal stratejisi dersi değil, bir

ayaklanma taktiği dersidir.-- (Malaparte, 1966:29-30).



Hem Türkiye'de Mustafa Kemal Paşa'nın Kurtuluş Savaşı'nı örgütlediği

yıllarda İtalya'da neler olup bittiğini anlatması, hem de 1970'li yıllarda

Türkiye'nin içinde bulunduğu koşullarla 1920 İtalya'sının karşılaştırılmasına

ve İtalya'nın bugün vardığı sonuçla, Türkiye'nin nereye varacağının bir

açıdan irdelenmesine olanak sağlaması bakımından çok ilginç satırlar bunlar.

Öyle sanıyorum ki, arada bir faşist kazaya uğramasına karşın, İtalya'nın bugün

hala çözümlerini demokrasi içinde oluşturmaya çalışması -ki betimlenen

durumdan altmış yıl geçmiştir- Türkiye açısından önemli dersleri içermektedir.

Üstelik, tarihsel birikimin doğal evrimi sonunda 1920'lerde bu noktaya gelen

İtalya'ya karşılık, Anadolu, Mustafa Kemal Atatürk'ün elinde önemli tarihsel

sıçramalar da yapmıştır. Konumuz, Türkiye ile İtalya'nın karşılaştırılması

olmayıp, örgüt ögesinin strateji ve taktik içindeki yerinin saptanmasıdır. Bu

nedenle bu çok verimli ve aydınlatıcı olabilecek tartışmayı burada kesiyorum.



Malaparte, bütün modelini, strateji ile taktiğin ayırımı üzerine kurmuştur.

Bu nedenle de Rusya'daki komünist devrimin uygulamasını Lenin ile Troçki

arasındaki görev ve işlev farklılığı açısından inceler. Malaparte'a göre,

--Lenin ihtilalin stratejisti, ideoloğu, kışkırtıcısı, --gökten inmiş

tanrısı--dır, fakat bolşevik hükümet darbesi tekniğinin yaratıcısı,

Troçki'dir.-- (1966:27).



Bir Strateji ve Taktik Ustası Olarak Mustafa Kemal



Şimdi bu açıdan, Mustafa Kemal Atatürk'ün eylemini ve örgüt ögesini nasıl

kullandığına bakarsak, ortaya çok ilginç bir görünüm çıkmaktadır: Mustafa

Kemal Atatürk, kendi devriminin hem --strateji-- yani stratejiyi saptayan ve

uygulayan lideri, hem de --taktisyen--i, yani devlet aygıtına el koyma

--harekat--ını planlayan ve uygulayan kişisidir. Bu anlamda onun Türk Devrimi

içindeki yerini ve rolünü, Rus Devrimi içinde Lenin ve Troçki tarafından ayrı

ayrı paylaşılan işlev ve rollerin bütünü ve toplamı olarak tanımlayabiliriz.



Mustafa Kemal'in örgütleri kullanması da, bu ikili rolüne ve işlevine uygun

olmuştur. Her ne kadar, taktik sorunlar ön planda ise de, açıkça göreceğimiz

gibi, Atatürk, birlikte çalıştığı örgütleri, genel stratejisi içinde de

başarıyla kullanmıştır.



Aslında, strateji ve taktik, Malaparte'ın yaptığı gibi, kolaylıkla

birbirinden ayrılabilecek ögeler değildir. Özellikle bir devrim süreci içinde

hangi olayın taktik, hangi olayın strateji gereği olduğu çok kolay saptanamaz.

Bu yüzden, yapılan çözümlemelerin sağlığı açısından kullanılan terimlerin iyi

belirlenmeleri gerekmektedir. Duverger, konuya ilginç bir biçimde yaklaşıyor :

--Bütün karmaşık savaşlarda olduğu gibi, politika savaşında da her bir taraf

az-çok önceden tasarlayıp tertiplediği bir plana göre hareket eder. Bunda da

yalnız kendi hücumlarını değil, hasmın karşılıklarını ve bunların nasıl

önleneceklerini de öngörür. Bu savaş planı bir strateji teşkil eder: Bunu

meydana getiren (hasmın üzerindeki hareket ve faaliyetlerle onun tepkilerine

karşılıklar gibi) çeşitli unsurlar, taktiklerdir.-- (Duverger, 1971:167).



Aynı konuda, Atatürk'ün bir soruya yanıt olarak söylediği şu sözlerle

Duverger'nin tanımı arasındaki benzerlik çok şaşırtıcıdır:



--Ben bir işte nasıl muvaffak olacağımı düşünmem. O işe neler mani olur,

diye düşünürüm. Engelleri kaldırdım mı iş kendi kendine yürür.--

(Banoğlu, 1954:43).



Bu açıdan Mustafa Kemal Atatürk'ün yaşamına baktığımızda, örgüt açısından

beş dönem görürüz: Birinci dönem --Vatan ve Hürriyet--, ikinci dönem --İttihat ve

Terakki-- dönemidir. Üçüncü dönem --Müdafaa-i Hukuk-- dönemidir. Dördüncü dönem

--Türkiye Büyük Millet Meclisi-- dönemi, beşinci dönem ise --Cumhuriyet Halk

Partisi (Halk Fırkası) -- dönemidir.



:::::::::::::::::::



I-) BİRİNCİ DÖNEM: --VATAN VE HÜRRİYET--



Atatürk'ün ilk dönem örgütçülüğü tam bir arayışı simgeler: İmparatorluk

batmakta, kendisinin de içinde bulunduğu bir gruba, asker bürokratlara, bu

batışı durdurma görevi düşmektedir. Bu görev nasıl yerine getirilecektir?



Hem lider niteliklerinden, hem de Harbiye'de ve Erkanıharbiye'de gördüğü

eğitimden dolayı yapılacak ilk işin bir örgüt kurmak olduğunu bilmektedir

Mustafa Kemal. Bu örgütün amaçlarını ise, Suriye'de attığı temeli,

Makedonya'da geliştirmek için yakın arkadaşlarıyla yaptığı bir toplantıda

şöyle özetlediğini, üzerine yemin edilen tabancanın sahibi Hüsrev Sami

Kızıldoğan aşağıdaki satırlarla anlatıyor:



--Arkadaşlar! Bu gece sizleri burada toplamaktan amacım şudur: Memleketin

yaşadığı korkunç anları size söylemeye gerek görmüyorum. Bunu hepiniz

biliyorsunuz. Bu mutsuz memlekete karşı önemli görevlerimiz vardır. Onu

kurtarmak tek amacımızdır. Makedonya'yı ve bütün Rumeli yöresini vatan

topluluğundan ayırmak istiyorlar. Memlekete yabancının söz geçirme egemenliği

kısmen ve fiilen girmiştir. Padişah, zevk ve saltanatına düşkün, her aşağılığa

katlanabilecek iğrenç bir kişidir. Millet, kıyıcılık ve zorbalık altında yok

oluyor. Hürriyet olmayan bir memlekette ölüm ve çökme vardır. Her ilerlemenin

ve kuruluşun anası hürriyettir. Tarih bugün biz evlatlarına bazı büyük

görevler yüklüyor. Ben Suriye'de bir dernek kurdum. Zorbalıkla savaşmaya

başladık. Buraya da bu derneğin temelini atmaya geldim. Şimdilik gizli

çalışmak ve örgütü genişletmek zorunludur. Sizden fedakarlık bekliyorum.

Ezici bir zorbalığa karşı ancak ihtilal ile karşılık vermek ve köhneleşmiş

olan çürük yönetimi yıkmak, milleti egemen kılmak, özet olarak vatanı

kurtarmak için sizi göreve davet ediyorum.-- (Arıburnu, 1976:287) .



Hüsrev Sami Kızıldoğan tarafından ve olaydan yıllar sonra aktarılan bu

sözlerin tam bir kesinlikten çok, ancak konuşmanın havasını ve genel anlamını

yansıttığı kuşkusuzdur. Bu sözlere baktığımızda --hürriyet için devrimci--

örgüt kurulduğu ve bunun düşmanla birlikte, Padişah'a karşı savaşacağı

anlaşılmaktadır. Böylece, Mustafa Kemal daha kendini savaş alanlarında bile

kanıtlamadan, profesyonel devrimciliğe başlamış oluyor. Bu arada, okulda,

çıkardıkları gazete ve bunun için bir yönetim kurulu oluşturmuş oldukları da

hatırlanırsa, devrimciliğin birinci koşulunun --örgüt-- kurmak olduğu

konusundaki inancı ortaya çıkar.



İlk Devrimci Örgütün Kuruluşu



Örgütün kuruluşu da çok ilginçtir. Kendi yazdırdığına göre öykü şöyle

gelişir: --Bir gece Mustafa Kemal, Müfit ve Lütfi, Tüccar Mustafa'nın evine

gidiyorlar. Şam'ın çıkmaz karanlık bir sokağında, bir evin kapısını

çalıyorlar. Tüccar Mustafa, elinde bir lamba ile kapıyı açıyor, --Buyurunuz--

diyor.



Şam'da dünya karanlıktır; bu ev de karanlıktır. O gece yalnız Doktor veya

Tüccar Mustafa'nın elindeki lamba ışık vermektedir. Toplantı, Doktor veya

Tüccar Mustafa'nın evinin bir odasında oluyor.



--İhtilal yapmalı, inkılap yapmalı.--



Bunu söyleyen Doktor veya Tüccar Mustafa'dır; devam ediyor: --Ben Tıbbiye'nin

son sınıfındayken bu emeli takip ettiğim için, evvela Mehterhane'de yattım,

sonra sürüldüm. Çok kıymetli arkadaşlarımız vardır, inkılabı yapmalıyız.--

Müfit ayağa kalkarak bağırıyor: --Behemehal yapmalıyız!--



Bu kadar ciddiyet ve kat'iyet karşısında Lütfi Bey: --Ben,-- diyor, --çoluk

çocuk sahibiyim, size tabi olurum, fakat benden bir şey beklemeyiniz.--



O dakikaya kadar, arkadaşlarını sadece dinleyen Mustafa Kemal: --O halde--

diyor, --siz buradan derhal gidiniz; bizim bundan sonra konuşacağımız şeyleri

sizin dinlemeniz caiz değildir.-- (Afetinan, 1968:51).



Böylece --örgüt!-- kuruluyor ve adı da konuvor: Vatan ve Hürriyet. Aslında,

Mustafa Kemal'den başka iki dostu ve bir yabancı ile kurulan ve dostlardan

birinin de daha işin başında toplantıyı bırakıp gittiği bu üç kişilik örgüt

ne denli etkin ve önemlidir, ciddi bir biçimde düşünülmek gerekir. Fakat

önemli olan, sonunda başarıya ulaşmış bir devrimcinin attığı ilk adımlardır.



Nitekim, bu öyküyü, devrimci eyleminin çekirdeği olarak, bizzat Mustafa

Kemal yazdırmıştır. Hiç kuşkusuz, başarılı bir devrimci olmasaydı, bu olay,

tarihteki binlerce sonuçsuz devrim girişimi gibi, üç kişinin rüya aleminde

yitip gidecekti.



İşin ilginç yanı, Mustafa Kemal'in işi o zamandan da çok ciddiye almış

olmasıdır. Sonradan Afetinan'a bunları yazdırırken, --Vatan ve Hürriyet--

terimlerini de açıklamak gereğini duymuş ve şunları söylemiştir: --Ancak hür

fikirlere sahip olan insanlar vatanlarına faydalı olabilirler ve onlardır ki

vatanlarını kurtarıp muhafaza etme kudretine malik olurlar.--

(Afetinan, 1968:51 ) . Kurucular az da olsa, Mustafa Kemal açısından önemli

olanın işe başlamak ve bunu kendi liderliğinde gerçekleştirmek olduğu

anlaşılmaktadır. Nitekim, Şam'daki çok cılız ve pek de cesaret verici olmayan

başlangıçtan sonra, Mustafa Kemal, örgütü genişletme ve geliştirme çabalarına

başlar. Örneğin, gizlice Selanik'e geçer ve oradaki arkadaşlarıyla ilişki

kurarak (gizli örgütün bir şubesini orada oluşturmaya çalışır. Yukarıda

anlattığım konuşmayı yaptığı toplantıda kurar da.



Mustafa Kemal'in bu --gizli devrimci örgüt-- işini çok ciddiye aldığını

gösteren bir başka olay, Selanik'e gelmek için kaçak ve gizli bir biçimde

yola çıkmış olması, Selanik'te kalabilmek için gerekli izni ise, çok zor

alabilmesine karşın, --örgüt--ü uğruna bütün bunlara katlanmasıdır.



Devrimde Örgütün Önemi



Selanik'te yapılan toplantıda da çok kalabalık yoktur . Ev sahibi Hakkı

Baha, eski sınıf arkadaşı hatip Ömer Naci, Mustafa Necip ve Hüsrev Sami

Kızıldoğan. Bu kişiler belki küçük, fakat nitelikli bir çekirdek

oluşturmaktadırlar. Örneğin, Ömer Naci, o büyük hitabet gücü ile kalkar ve

Mustafa Kemal'e güzel bir yanıt verir. İşte Mustafa Kemal'in --örgüt-- anlayışı

ve devrim stratejisi içinde --örgüt--e verdiği önem, Ömer Naci'nin konuşması

üzerine yeniden söz aldığı zaman iyice belirlenir:



--... Gerçi bundan evvel birçok girişimler yapılmıştır. Fakat onlar başarılı

olamadılar. Çünkü, örgütsüz işe başladılar. Kuracağımız örgüt ile bir gün

kesin olarak ve ne olursa olsun başaracağız. Vatanı, milleti kurtaracağız! --

(Arıburnu, 1976:288) .



İşin ilginç yanı, bir süre sonra, --gizli örgüt--ün kurucularından olan, hatta

kurucular arasında en ateşli görünen Tüccar ya da Doktor Mustafa da örgütten

ayrılmak istiyor. --Ben bu işe devam edemeyeceğim. Namusum üzerine söz veririm

ki, sırrınızı kimseye söylemem-- diyor.



Mustafa Kemal'in buna yanıtı oldukça ilginçtir: --Söz para etmez. Bir kağıda

senin de bu partinin kurucularından olduğunu yaz, imzala, bize ver, seni

serbest bırakalım.-- (Gençosman,Banoğlu, 1971:150) . Görüldüğü gibi, Mustafa

Kemal için, iş başka, dostluk başkadır. Hele hele, --devrim için gizli örgüt--

konusu başlı başına ciddi bir konudur. Bu yüzden, örgütü bırakıp gidenlere

güvenilmez. Ancak sağlam güvencelerle ayrılmaya izin verilir.



--Vatan ve Hürriyet-- serüveni, örgütün öneminden ve tarih içinde oynadığı

rolden çok, Mustafa Kemal Atatürk'ün devrimciliğine ve örgütçülüğüne ışık

tutması bakımından ilginçtir. Yoksa bu örgüt, örneğin Hüsrev Sami

Kızıldoğan'ın öne sürdüğü gibi, Ahmet Rıza'nın Osmanlı Terakki ve İttihat

Cemiyeti'ne gerçek bir rakip olmamıştır (Mustafa Kemal'in --Vatan ve

Hürriyet--i Selanik'te birlikte genişlettiği ve tabancası üzerine yemin

edilen, Hüsrev Sami Kızıldoğan. Belleten'de çıkan ve Afetinan'ın aynı konulu

bir yazısına ek olarak yolladığı anılarda. 1907 yılında, Talat'ın (Paşa)

kendilerini Paris'e Ahmet Rıza ile ilişki kurmak için yolladığını anlatıyor ve

Talat için --örgüt arkadaşlarından-- diyerek, sanki bu temasın --Vatan ve

Hürriyet-- adına yapılmasını istediği izlenimini veriyor. Oysa, o sırada sözü

edilen örgüt İsmail Canpolat, Midhat Şükrü, Talat, Ömer Naci gibi kişiler

tarafından 1906'da Selanik'te kurulmuş olan Osmanlı Hürriyet Cemiyeti olmalı.

Nitekim bu Cemiyet, sonra, Ahmet Rıza'nın cemiyeti ile de birleşerek, İttihat

ve Terakki adını alıyor.).



Aslında, Osmanlı İmparatorluğu içinde devrimci örgütler ve özgürlükçü

savaşım, Mustafa Kemal'den çok önce başlamıştır. Mustafa Kemal Atatürk, hiç

kuşkusuz, bu oluşumların varlığını bilmektedir. Fakat, lider kişiliği ve o

güne dek sonuç alınmamış olması, onun da kendi örgütünü kurmasına yol açar.

Bu girişimde, Harbiye'de ve Erkanıharbiye'de aldığı eğitimin ve bu okulların

geleneklerinin etkilerini de kolaylıkla görebiliriz.



--Vatan ve Hürriyet-- dönemini, bir devrimcinin çıraklık yılları olarak

nitelemek çok da yanlış olmaz. Henüz Harp Akademisi'nden mezun, üstelik,

mezun olurken, --devrimci etkinlikleri--nden dolayı tevkif edilmiş bir genç

subaydır Mustafa Kemal. Heyecanı ön plandadır. Genel stratejisini de,

taktiklerini de tam saptamamıştır. Zaten o yaşta, o deneyim birikiminde

saptaması da beklenemez.



İmparatorluğun koşulları da, dünya da çok hızlı bir değişim içindedir. Bu

değişmelerin kime ne getireceği çok da iyi bilinemez. Bu çerçevede yapılan iş

ancak, geleneksel değerlere uygun --kurtarıcılık-- görevidir. Böyle bir görev

için --örgüt-- gereklidir. İşte Mustafa Kemal'in yaptığı da budur.



:::::::::::::::::::



II-) İKİNCİ DÖNEM: --İTTİHAT VE TERAKKİ--



Mustafa Kemal, kendi --Vatan ve Hürriyet-- derneğini genişletme çabasındayken,

gerek zaman, gerekse taban olarak ondan çok ilerde olan, düşünce ve eylem

kökleri ta Genç Osmanlılar'a dayanan --İttihatçılar-- çeşitli çekirdekler

çevresinde oluşumlarını tamamlamaktaydılar.



Mustafa Kemal, Kolağası olduktan sonra Selanik'e atanmış, burada, örgüt

etkinliklerini rahatça sürdürmeye başlamıştır. Fakat, Selanik'teki manzara,

--Vatan ve Hürriyet-- bakımından hiç de iç açıcı değildir. Gerek Makedonya'nın

geleneksel devrimci niteliği, gerek coğrafi olarak uygunluğu, gerekse oradaki

kişilerin nitelikleri, Selanik'te kurulmuş olan gizli derneklerin çok

gelişmiş olması sonucunu getiriyordu (Selanik bu dönemlerde sosyalist

eylemlerde bile bir merkez durumundadır (Haupt ve Dumont, 1977).).



Mustafa Kemal, Selanik'e gelince, pek çok yakın arkadaşının böyle

cemiyetlerde üye olduğunu görmüştü. Bu arkadaşları arasında, Ömer Naci, Ali

Fuat Cebesoy gibi çok eskiden ve yakından tanıdığı kişiler de vardı. Bunun

üzerine çaresiz kalan Mustafa Kemal de, liderliği kaptırmak bahasına,

29 Ekim 1907'de bu örgüte girdi. Çünkü, bu arada örgüt, dışardaki kollarla da

birleşerek oldukça güçlü bir nitelik kazanmıştı.



Mustafa Kemal, Ordunun Siyasete Karışmasına Karşıydı



Mustafa Kemal'in İttihatçılar'a katılmasıyla, lider kadro ile arasındaki

çekişme de başlamıştı. Mustafa Kemal, iki açıdan İttihatçı liderlere ters

düşüyordu. Birinci olarak, İmparatorluğu Türklerin bulunduğu sınırlara çekmek,

bu sınırları savunmak düşüncesindeydi. İkinci olarak da, ordunun siyasete

karışmasını istemiyordu. Çünkü, bu yolla, siyasetin bağımsızlığına gölge

düşeceğini, ordunun ise siyasal bölünmeler karşısında bu bölünmelerden

etkilenerek güçsüzleşeceğini düşünüyordu.



Bütün bunlara ek olarak da, örgütün yönetimi kendi elinde değildi. Her şey

bir yana, Mustafa Kemal'in denetimini elinde tutmadığı bir örgütte, uyum

sağlaması çok zordu. Ayrıca, bir de gerek strateji, gerekse taktik olarak

önemli ayrılıklar vardı İttihatçılarla kendisi arasında.



İttihatçıların bir bölümünün dağa çekilmesi, Saray adına yollanan

komutanların öldürülmesi sonunda, İkinci Meşrutiyet ilan edildikten sonra

İttihatçılarla Mustafa Kemal arasındaki liderlik sürtüşmesi ve görüş

ayrılıkları daha büyüdü. Çünkü artık, --örgüt-- yönetimi ele geçirmişti! Bunun

gerekleri yerine getirilmeli, devrimin gerekleri yapılmalıydı. Oysa yapılacak

işler konusunda da, bunları kimlerin yapacağı hakkında da görüş ayrılıkları

büyüktü. Mustafa Kemal, --örgüt--ün asker denetiminden arındırılmasından

yanaydı. Çünkü, asker denetimi sürdüğü sürece, --örgüt--ün yeterince özgür bir

karar mekanizmasını çalıştıramayacağını biliyordu. Üstelik, kendisi asker

olarak henüz çok küçük bir rütbedeydi. Bir ordu denetimi olayında, kendisinin

sözünün geçmesi olanaksızdı.



Öte yandan, gerek kişilik gereği, gerekse kafasında biçimlenmekte olan

düşüncelerin sonucu, birtakım giderici önlemlerden çok, temel yeniliklerin

yapılmasından yanaydı. Oysa, İttihatçılar, henüz hükümeti bile denetim altına

alamamışlardı.



İşte Mustafa Kemal'in İttihatçılarla illşkileri, bu çerçevede oldukça

bozuktu. Üstelik, Mustafa Kemal, İttihat ve Terakki içinde de yeterince etkin

bir duruma getirilmiyordu. Örneğin, Hüseyin Hilmi Paşa'nın önerisiyle,

Sadrazam Sait Paşa'ya İttihatçıların düşüncelerini anlatmak için kurulan

heyete, Mustafa Kemal dahil edilmemişti.



Gerek yapılan işleri beğenmeyişi, gerek cemiyet ve genel durum hakkındaki

sert tutumu aslında, çok emek verdiği bu --örgüt-- içinde yeterli bir etki

alanına sahip olamamasına da bağlıydı. Örneğin, 31 Mart karşı devrimci

eylemini bastırmak için kurulan ordunun kurmay heyetinde olan ve isim babası

bulunan Mustafa Kemal, Almanya'dan gelen Enver'in kurmay başkanı olmasıyla,

geri plana itilivermişti.



Enver Paşa ile birlikte ordunun komutanlığına atanan Mahmut Şevket Paşa'dan

önce komutayı yürüten Hüseyin Hüsnü Paşa adına yayımladığı bildirilerde,

ordunun bağımsız bir biçimde davrandığını vurguluyordu. Sonradan bu tutumu

Mahmut Şevket Paşa da benimseyerek, daha açık bir biçimde, ordunun, İttihat

ve Terakki'nin bir uzantısı olmadığını söylemişti.



Mustafa Kemal, özellikle bir savaş durumunda kullanılması gerekli olan

ordunun, siyasete karışmasını, ordu gücünü zayıflatıcı ve siyaseti saptırıcı

bir öge olarak gördüğü gibi, Enver ve arkadaşlarını ordu içinde bir hizip

olarak algıladığı için de sivil politikacı ve asker görevli ayırımından

yanaydı.





İttihatçılarla Çatışma



Meşrutiyetin ilanından sonra 1908'de, İttihat ve Terakki'nin birinci

kongresi Selanik'te toplanır. Siyasal bir parti örgütlenmesi açısından fazla

bir aşamanın kaydedilmediği bu kongreden sonra, 1909'da, yine Selanik'te

ikinci kongre yapılır. Bu kongrede Mustafa Kemal aşağıdaki önerileri öne

sürer: 1 ) Cemiyetin bir siyasal partiye dönüştürülmesi. 2) Ordunun siyaset

dışı bırakılması. 3) Cemiyetin Masonlukla olan ilişkilerinin kesilmesi.

4) Cemiyetin üyeleri arasında eşitlik ilkesine dikkat etmesi. 5) Hükümet

işleriyle din işlerinin birbirinden ayırdedilmesi (Aydemir, 1963:147-148) .



İttihatçıların bu kongresine Trablusgarp murahhası olarak katılan Mustafa

Kemal'in hemen hemen bütün istekleri sürüncemede bırakılmış, önerdiği

konularda hiçbir ciddi önlem alınmamıştı.



Bu noktada Mustafa Kemal'in önemli iç çatışmalar geçirdiği tahmin

edilebilir. Kendisinin adeta --amatörce-- kurduğu Vatan ve Hürriyet'i kapatarak,

--profesyoneller--in kurduğu İttihat ve Terakki'ye katılması, ne yazık ki,

--örgüt-- hiyerarşisinde çok geride kalmasına yol açmıştı. Oysa, o, hem

--örgüt--ün devrim için zorunlu olduğunu biliyor, hem de --örgüt--ü lider olarak,

kendisi denetlemek istiyordu. Üstelik pek çok temel konuda da --örgüt--

yöneticileriyle aynı düşüncede değildi.



Bu çerçeve içinde İttihatçı liderlerle ve örgüt yöneticileriyle arası pek

iyi gelişmedi. Buna karşın yine de Bağımsızlık Savaşı sırasında pek çok eski

--İttihatçı-- arkadaşıyla çok yakından çalıştı. Örneğin, bunlardan Mazhar Müfit

Kansu, Bağımsızlık Savaşı'na katılan İttihatçıların ettiği, İttihatçılığı

yeniden canlandırmayacaklarına ilişkin yemini bile etmeyecek denli, dürüst

bir --örgüt-- üyesiydi.



Trablusgarp'a Gidiş



Ülkenin içinde bulunduğu koşulIar, tam bir dağılmayı simgeliyordu. Bu arada

Trablusgarp da işgal edilmişti. İmparatorluk'ta gerek İttihatçıların

çekirdeği, gerek ordunun etken subayları, hep aynı kişilerden oluşuyordu. Bu

nedenle, İtalyanlara karşı savaşmak için göreve koşan subaylarla, İttihatçılar

aynı kişilerdi.



Mustafa Kemal'in Trablus'a gönderilmesi üzerinde çeşitli yorumlar vardır.

Örneğin, bir gün, İttihat ve Terakki'nin merkez toplantısına gittiği ve

eklenmedik bir biçimde karatahtada gündemin birinci maddesi olarak,

kendisinin Trablus'a gönderileceği ile karşılaştığı bunlar arasında en yaygın

olarak anlatılanıdır.



Öyle sanıyorum ki, gerek İttihatçılarla sürekli çatışmaları, gerekse

sonradan İttihat ve Terakki'nin acıklı sonu. Bağımsızlık Savaşı'nı kazanan ve

yeni devleti kuran Mustafa Kemal Paşa'nın İttihatçılarla olan ilişkilerini

sonradan hafifçe, değişik yorumlara bağlamıştır. Bu Trablusgarp'a yollama

sorunu da öyledir. Kaynaklara göre, izlenim, bunun istenmeyen üye Mustafa

Kemal'den kurtulmak için tertip edilmiş bir oyun olduğudur (Bütün bu kaynaklar

aslında Atatürk'ün Afetinan'a yazdırdığı anılara dayanmaktadır. Büyük bir

olasılıkla. Atatürk, Trablusgarp işini biraz da mevcut çekişmeler çerçevesinde

aşırı bir duyarlılıkla irdelemiş. Ayrıntılı öykü için Afetinan, 1968:57-59'a

bakılabilir. Öykünün genel görünümü ve Enver Paşa'nın (o zaman binbaşı)

anıları için Koloğlu'nun kitabına bakılabilir. Ayrıca, Atatürk Falih Rıfkı'ya

--Enver ve arkadaşları gideceklerdi. Halk gitmeyenleri vatanseverlik görevini

yapmamış sayacaktı-- diye Trablusgarp'a gidiş gerekçesini açıklarken gerçek

durumun benim yorumuma uygun olduğunu vurgulamıştır sanırım

(Atay, 1969:66-67).). Oysa, işin gerek ele alınış biçimi, gerek olayların

gelişimi, gerekse başta Enver olmak üzere daha pek çok önemli İttihatçının

Trablus'a gitmiş olması, durumun hiç de böyle olmadığını göstermektedir

(Koloğlu, 1979) . Yine de Trablusgarp olayının, bir süre için bile olsa,

Mustafa Kemal'in ülkesinden ayrılmasına ve --örgüt-- içi eylemlerine son

vermesine yol açtığı açıktır.



Mustafa Kemal, Trablus'a giderken, Balkanların da elden çıkacağından

kaygılıydı. Nitekim, Trablusgarp Savaşı, Balkan Savaşı'nın çıkması üzerine,

önemini yitirdi ve İttihatçı subaylar ülkeye döndüler (Yüzbaşı Selahattin'in

Romanı'nı okuyanlar, Balkan Savaşı'nın yitirilmesine değil, Bağımsızlık

Savaşı'nın kazanılmasına şaşacaklardır. Ordu öylesine yokluk, insanlar

öylesine cehalet içindeydi ki... (Selçuk,1973).).



Balkan Savaşı sırasında, Mustafa Kemal ile Enver arasındaki sürtüşme iyice

büyüdü. Her iki taraf da savaş içinde birbirlerini beceriksizlikle suçladılar.

Savaş sonrası, birlikte savaşan Fethi Bey'i ve Mustafa Kemal'i daha yakın bir

dostluk içinde buldu. Bu arada Fethi Bey belki de, Mustafa Kemal'in de

etkisiyle, askerlikten ayrılmış, Bab-ı Ali baskınından sonra gittikçe güçlenen

İttihat ve Terakki içinde sivil olarak üst düzey yöneticiliğine başlamıştı.



İttihatçılar artık Enver'in denetimine girmiş görünüyorlardı. Özellikle

Bab-ı Ali baskını, ülkede gerek İttihat ve Terakki'nin gerekse İttihatçıların

arasında Enver'in nüfuzunu arttırmıştı.



Sofya'da Görev



İşte bu hava içinde, --örgüt-- bu muhalif üyesini şu ya da bu biçimde tasfiye

edecektir. Çünkü artık, fırtına durulmuş, gerek örgüt yönetimi, gerekse ülke

içinde örgütün izleyeceği program belli kişilerin eline geçmiştir. Bu belli

kişiler ise Mustafa Kemal ile eylem ve düşünce birliği içinde olmayan

kimselerdir. Mustafa Kemal ile hesaplaşılmayacağını düşünmek, en azından

--örgüt--ü hafife almak demektir.



Nitekim, katib-i umumi olduktan sonra, fedailerin maaşlarını keserek örgütü

kızdırmış olan Fethi Bey ile birlikte Sofya'ya yollanarak sorun çözülür.

Bulgaristan yolculuğu, onun paşam döneminde --İttihatçılık--ının kapanışını da

simgeler. Artık kendisi yurt dışında bir anlamda sürgündeyken, ülkede ipler

başkalarının elindedir. İttihat ve Terakki örgütünün ona verdiği sonuç olarak

bir yarbay rütbesi ve Sofya'da ateşemiliterliktir. Oysa onunla aynı yaşta olan

Enver, hem general, hem damattır. Üstelik Mustafa Kemal'i rakip görmekte, onun

yükselmesini de engellemektedir.



Mustafa Kemal, Sofya'ya atandıktan sonra artık kendisine --örgüt--ten bir

hayır gelmeyeceğini anlamıştır. Birinci Dünya Savaşı başlayıp, yurda dönünce

kendini tümüyle askerliğe verir. Savaşın yitirilmesine doğru, birtakım

doğrudan siyasete karışma girişimleri dışında, --örgüt-- ten uzak durur.



Birinci Dünya Savaşı boyunca da İttihatçılarla arasındaki soğukluk artarak

sürer. Örneğin, kendisini sevmeyen İttihatçılar, Anafartalar'dan sonra, hemen

generalliğe yükseltilmemesini şu yakıştırma öykü ile karikatürize

etmektedirler:



--Doktor Nazım ve bir nüfuzlu İttihatçı, aralarında konuşmakta imişler.

Enver Paşa birden içeri girince susmuşlar. Başkumandan (Enver) merakla:

--Herhalde bana dair bir şeyden bahsediyordunuz. Söyleyin bana!-- demiş.

--Mustafa Kemal'in niçin terfi ettirilmediğini konuşuyorduk-- cevabını

vermişler. Enver: --İşte-- demiş ve cebinden Çanakkale kahramanını generallik

rütbesine çıkaran tezkeresini göstermiş, sonra şunu ilave etnıiş: --Ama

biliniz ki, onu paşa yapsanız padişah, padişah yapsanız Allah olmak ister.--

(İşin ilginç yönü, bu yakıştırma öykünün sonradan Mustafa Kemalciler

tarafından, onun lehine yorumlanarak kullanılmasıdır. Örneğin, Şevket Süreyya,

Enver'in --O hiçbir şeyle memnun olmaz. General olur, korgenerallik ister.

Korgeneral olur, orgenerallik ister. Orgeneral olur, müşirlik ister. Müşir

yapsanız bununla da yetinmez padişahlık ister-- dediğini anlattıktan sonra,

şöyle devam eder: --Mustafa Kemal'e Enver Paşa'nın bu sözlerini naklettikleri

zaman cevabı şu olmuştur: --Ben, Enver'in bu kadar zeki ve ileri görüşlü

olduğunu bilmezdim-- -- (Aydemir, 1963:2171). Görüldüğü gibi, Atatürk'ün

yaşamındaki pek çok şey gibi bu öyküde de gerçek ile efsane, hem de Şevket

Süreyya gibi ciddi bir araştırmacının kaleminde bile birbirine karışmış.).

(Atay,1969:79).



Mustafa Kemal'in İttihatçılara Karşı Tutumu



Bütün bu örgüt ilişkileri içinde, Mustafa Kemal, sonradan, hep İttihatçılara

kuşkuyla bakmayı öğrenmiştir. Bunun dört nedeni vardır: Birinci neden

İttihatçıların Mustafa Kemal'i hiçbir zaman benimsememiş olmalarıdır. İkinci

neden bir İmparatorluğun batışından sorumlu tutulmalarıdır. Üçüncü neden ise,

toplumu İttihatçı-İtilafçı diye bölmüş olduklarından, Bağımsızlık Savaşı

sırasında gereksinme duyulan dayanışma ve birliği zedeleyici etki

yapabilecekleri kaygısıdır. Dördüncü neden de Mustafa Kemal'in kendisinin

denetimi dışına kayabilecek herhangi bir örgütsel ilişkiye izin vermeyecek

denli gerçekçi ve devrimci bir lider olmasıdır (Selek, Mustafa Kemal'e karşı

olan İttihatçıları iki gruba ayırır: --Bazıları memleket kurtuluncaya kadar

Mustafa Kemal Paşa'yı desteklemenin lüzumuna inanıyorlardı. Sonra ilk fırsatta

onu devirip İttihatçıları memlekete hakim kılmak niyetindeydiler. Daha

aceleci olanları ise memleket dışındaki İttihatçı liderlerle, ezcümle Enver

Paşa ile temastaydılar ve bir an önce Enver Paşa'nın memlekete gelerek işin

başına geçmesi için gizlice çalışıyorlardı.-- (Selek, 1973:575).).



Bütün bu gerçeklere karşın, yine de, ilerde göreceğimiz gibi, Ulusal

Kurtuluş Savaşı büyük ölçüde eski İttihatçıların da desteğiyle

gerçekleştirilmiştir. Çünkü, ülkenin özellikle sivil ve aydın kesiminin büyük

bir kısmı İttihatçıydı. Düşmana karşı yürütülen savaşta, bu insan gücünden

yararlanmamak, (hele Atatürk gibi geniş cepheci bir lider için) düşünülemezdi.



:::::::::::::::::::



III-) ÜÇÜNCÜ DÖNEM: --REDD-İ İLHAK VE MÜDAFAA-İ HUKUK CEMİYETLERİ--



Mustafa Kemal Atatürk'ün en büyük şanslarından biri hiç kuşkusuz, Birinci

Dünya Savaşı yenilgisi kadar, ülkenin düşman tarafından işgal edilmesiydi. Bu

eylem, ona, kafasındaki bütün planı gerçekleştirmesine yardımcı olacak bir

toplum desteği sağlamıştı. İttihatçısıyla, İtilafçısıyla, eşrafı, ayanı ve

halkıyla, bütün bir Anadolu, ancak düşman tehdidi karşısında onun liderliği

altında birleşebilmiştir.



Aslında bu dönemin --örgüt-- sorunu, önceki iki dönemden çok farklıdır. Çünkü,

artık temsil ilkesine dayalı bir --üst örgütlenme-- sorunu olarak ele

alınmaktadır. Temeldeki --örgütlenme--; düşmanın işgali dolayısıyla

kendiliğinden oluşmuştur. Yapılacak iş, bu tepkileri bütünleştirmek ve kendi

devrimci eylemine destek olacak toplumsal, siyasal ve hukuksal temellerin

oluşturulmasında kullanmaktı.



Oysa, daha önce --örgüt-- sorunu, devrimi gerçekleştirecek bir çekirdek

oluşturmak ya da böyle bir çekirdeği geliştirerek devleti denetim altına

almak biçiminde algılanıyordu.



Kendiliğinden Gelişen Örgütler



Birinci Dünya Savaşı'nı noktalayan Mondros'dan sonra, yurt topraklarını

savunmak için hemen birtakım örgütler kurulmaya başlanır. Örneğin, Mondros'dan

hemen iki gün sonra, 2 Kasım 1918'de Trakya-Paşaeli Müdafaa Heyeti Osmaniyesi

adlı bir örgüt kurulmuştu bile (Bu arada Ahmet Hamdi Tanpınar'ın Sahnenin

Dışındakiler adlı yapıtında anlattığı aydınlar da İstanbul'da boş

durmuyorlardı. (Tanpınar, 1973).Örneğin, İzmir'in işgali üzerine İstanbul

Darülfünun'unda, Fatih'te Üsküdar'da, Sultanahmet Camii'nde, Kadıköy'de,

Sultanahmet'te (iki kez) yedi büyük toplantı ve miting yapılmıştı. Bu miting

ve toplantılarda, Halide Edip'ten, Rıza Nur'a kadar hemen hemen o dönemin

bütün aydınları rol ve söz almışlardı (Arıburnu, 1975).). (Karaçam, 1970:145).

Bu örgütün 22 Ocak 1919'da İstanbul'da yapılan toplantısında: 1) Trakyalılara

birlik ruhunun, içinde bulunulan durumdan çıkmak için tek yol olduğunu

anlatmak, 2) Trakya'nın toprak bütünlüğünü ve nüfusunun yüzde 75 Türk

olmasından dolayı, bölgenin Türklere ait olduğunu dünyaya duyurmak, 3) Doğu

Trakya'ya (Edirne, Kırklareli, Tekirdağ) gelen Yunan askerinin

topraklarımızdan çıkarılması için gerekli girişimlerde bulunmak gibi önemli

kararlar alınıyordu.



Fakat, yurdun her yerindeki tepkiler aynı değildi. Örneğin, İzmir'deki

Redd-i İlhak örgütünün kurucularının aktardıklarına göre, Ege bölgesinin pek

çok yerinde, İzmir'in işgalinden sonra bile, düşmana karşı ancak Padişah

hükümetinin önlem alabileceği, Redd-i İlhak üyelerinin geldikleri yerlere

geri dönmeleri ve milletin başını belaya sokmamaları gerektiği söylenmiştir

(Ülkenin pek çok yerindeki durum İzmir'den çok farklı değildi. Örneğin,

Kocagöz'ün bir romancı olarak Gerede için çizdiği resim de aynı görüntüyü

verir (Kocagöz, 1962:267).) (Aydemir, 1964:146).



Atatürk, bu girişimleri yakından izliyor ve onları belli bir çerçevede

toparlamayı düşünüyordu. Örneğin, yukarıda sözünü ettiğim Trakya-Paşaeli

örgütünün ileri gelenleri ile İstanbul'da görüşmüş olduğu anlaşılıyor. Kendi

ifadesine göre bunlar, --Osmanlı Devleti'nin izmihlalini çok kuvvetli bir

ihtimal dahilinde görüyorlardı. Vatanı Osmani'nin inkısama uğrayacağı

tehlikesi karşısında, Trakya'yı, mümkün olursa Garbi Trakya'yı da zaptederek,

bir kül olarak İslam ve Türk camiası halinde kurtarmayı düşünüyorlardı. Fakat

bu maksadın temini için o zaman varidi hatırları olan yegane çare

İngiltere'nin, bu mümkün olmazsa Fransa'nın muavenetini temin etmekti. Bu

maksatla bazı ecnebi rical ile temas ve mülakatlar da aramışlardı.

Hedeflerinin bir Trakya Cumhuriyeti teşkili olduğu anlaşılıyordu.--

(Atatürk, tarihsiz:3-4).



Bu arada, bir üyesine, --geldiği yere dönüp, başlarını belaya sokmamasının

söylendiği-- İzmir Redd-i İlhak örgütü de, hemen İzmir'in işgali üzerine

kurulmuştu. Atatürk'ün belirttiğine göre, Birinci Dünya Savaşı'nın sonunda,

kurulan örgütler arasında genel merkezi İstanbul'da olan --Vilayatı Şarkiye

Müdafaa-i Hukuk-u Milliye Cemiyeti-- de vardı. Ayrıca, Trabzon'da da

--Muhafaza-i Hukuk-- adıyla bir örgüt kurulmuş ve İstanbul'da --Trabzon ve

Havalisi Ademi Merkeziyet Cemiyeti-- diye bir başka dernek oluşturulmuştu.



Örgütsel Yapının Güçlendirilmesi



Mustafa Kemal, Anadolu'ya geçer geçmez, ilk iş olarak; halkın kendi içinden

geliştirdiği tepki ile kurduğu bu --örgütsel yapı--yı yaygınlaştırmaya ve

güçlendirmeye çalışmıştır (Örneğin, Mut Müdafaa-i Hukuk Teşkilatı, 12'nci

kolordu topçu komutanı Yarbay İzzet'in girişkenliği ile örgütlenmişti. Bu

teşkilatın 2 Ocak 1920'de aldığı bir kararla subaylara ve erlere verilecek

maaşları saptadığı anlaşılıyor. İlginç olduğu için belirtiyorum : Bölük

komutanı 31.50 lira. takım subayları 30 lira, başçavuş 24 lira, çavuş 21 lira,

onbaşı 18 lira, piyade sabit erat 15 lira, piyade seyyar erat ve postalar 25

lira, katip ve veznedarlar 20 lira (Kurtuluş Savaşı'nda İçel Tarihini Yazma

Komitesi,1971:124).).



Burada hem taktik, hem stratejik amaç vardır. Taktik olarak, Rumların ve

Ermenilerin kurdukları ayrılıkçı örgütlerin dengelenmesi, strateji olarak ise,

--ulusal egemenlik-- kavramının geliştirilmesi, bu --örgütçülük--ün ardında yatan

nedenlerdir.



Mustafa Kemal, Havza'ya gelir gelmez hemen --örgütlenme-- ile uğraşmaya

başlar. Hem Havzalılara örgütlenmenin gereğinden söz eder, hem de Diyarbakır,

Erzurum, Van, Bitlis, Mamuretülaziz, Sivas Vilayetleri ile Erzincan ve Kayseri

Müstakil Mutasarrıflıkları'na şu telgrafı çeker:



--Vilayatı Şarkiye Müdafaa-i Hukuk Cemiyeti'nin vilayet merkezleriyle

livalarında ve mülhakatında teşkilatı var mıdır? Belli başlı müessis ve

mümessilleri kimlerdir? Civar vilayetlerdeki teşkilatı ile haizi irtibat ve

muhabere midir? Başka cemiyet var mıdır? Bitahkik iş'arına inayetlerini rica

ederim. Mustafa Kemal.-- (Atatürk,tarihsiz: 901) .



Görüldüğü gibi, --örgütçü lider-- hemen örgüt durumunu saptamak üzere eyleme

geçmiştir. Soruları da oldukça ilginçtir. Hem bütün örgütlenmeyi öğrenmek

istemekte, hem örgütün merkezi ile şubeleri arasındaki ilişkiye dikkat

etmekte, hem de olayı kişileştirerek, isim sormaktadır. Hiç kuşkusuz,

girişeceği ölüm-kalım savaşında, bireylerin kişilikleri de, içinde

bulunacakları örgütsel yapı denli önemlidir. Bunu en iyi bilenlerden biri ise,

daha öğrencilik yıllarında ihbar edilmiş olmanın acısını yaşayan Mustafa

Kemal'dir.



Aslında, Anadolu'ya geçer geçmez, İstanbul'da edindiği bilgilere göre

örgütlenmeyi yaymak peşinde olan Mustafa Kemal, Trabzon'a da şu telgrafı

çeker:



1- Trabzon'da müteşekkil Ademi Merkeziyet Cemiyeti'nin tarihi teesüsü ve

programı nedir? Hükümetin müsaadesine mazhar mıdır? Müessisleri kimlerdir?

Şimdiye kadar hükümetçe mazbut olan ef'aliyle hattı hareketleri nedir?



2- Vilayatı Şarkiye Müdafaa-i Hukuk Cemiyeti'nin Trabzon'daki merkez ve

mümessilleri kimlerdir?



3- Her iki cemiyetin merkez ve mülhakatı vilayetteki teşkilatı ne

derecededir? Bu iki cemiyetten başka cemiyet var mıdır? Müsaraaten inba

buyurulmasını rica ederim.-- (Atatürk, tarihsiz: 902).



Yanlış Anlaşmalar



İşin ilginç yanı, hemen Haziran başında giriştiği bu çabalara son derece

duyarlı yanıtlar almış olmasıdır. Aslında, İttihatçıların çoğunlukta olduğu

yöneticiler, --örgüt--ün öneminin çok iyi farkındaydılar. Bakın o sırada Bitlis

Valisi olan Mazhar Müfit, 44 sayı ve 1 Haziran 1335 tarihini ve --Üçüncü Ordu

Müfettişi Fahri Yaver-i Hazret-i Şehriyari Mustafa Kemal-- imzasını taşıyan

telgrafı aldıktan sonra nasıl düşünüyor:



--Damat Paşa'nın Şark vilayetlerinin Ermenistan'a terki hakkındaki yumuşak

ve mütemayil hareket tavrı sezilir sezilmez, teşekkül eden --Vilayatı Şarkiye

Müdafaa-i Hukuk Cemiyeti-- anlaşılan Mustafa Kemal Paşa'nın eli ile tasfiye

edilecek. Paşa telgrafında başka cemiyetlerden bahsederken de herhalde

--İttihat ve Terakki--yi kastediyor. Anlaşılan, hem Müdafaa-i Hukuk'u, hem de

--İttihatçı-- diye hepimizi ortadan yok edecek.-- (Kansu, 1966:12).



Görüldüğü gibi Mustafa Kemal'in İttihatçılarla arasının iyi olmadığı bilinen

bir gerçektir. Ayrıca liderleri yurt dışına kaçmış olmakla birlikte, İttihat

ve Terakki'nin --örgüt-- olarak gücünü hala sürdürdüğü de Mazhar Müfit'in

anılarından açıkça anlaşılmaktadır.



Mustafa Kemal'in çektiği telgraflara ilginç yanıtlar gelir. Örneğin,

Trabzon'dan gelen yanıt oldukça umut vericidir (Erdaha, 1975:179):



--Trabzon'da Ademi Merkeziyet Cemiyeti yoktur. Dersaadette müteşekkil Trabzon

ve Havalisi Ademi Merkeziyet Cemiyeti tarafından birkaç ay evvel gelip,

geçenlerde avdet eden Nazmi Efendi isminde bir murahhasın teşebbüsü üzerine

Of kazasıyla Lazistan livası dahilinde Ademi Merkeziyet şubeleri açılmıştır.

Trabzon Muhafaza-i Hukuku Milliye Cemiyeti memleketin ileri gelen eşraf ve

mütehayyizanı meyanından müntehap ve Murathanzade Ziya ve Nemlizade Sabri ve

Çulhazade Kadri ve Hacı Ali, Hafızzade Mehmet Salih ve Kazazzade Hüseyin ve

Abanozzade Hüseyin ve Hatipzade Emin Efendilerden mürekkeptir ve bu heyetin

ikdamatı, rabıtai Osmaniye'nin muhafazası gibi bir hissi vatanperveraneden

mülhemdir. Bu cemiyetin bütün mülhakatta birer şubesi bulunuyor. Bundan maada

Trabzon'da bir de İhtiyat Zabitan Cemiyeti olduğunu arzeylerim.--



Böyle olumlu telgrafların yanında, Mazhar Müfit'inki gibi ne olduğu

belirsiz yanıtlar da vardır. Öyküyü yine bu inanmış İttihatçı'nın (ki sonradan

inanmış bir Mustafa Kemalci olmuştur) ağzından dinleyelim:



--Tabii her şeyden gafil ve şüphelere boğulu bir halde, kendisine telgrafla

cevap verdim ve cemiyetlerden maksadının ne olduğunu, neleri ve kimleri

kasdettiğini sordum. Gerçi, Bitlis'teki üçdört yüz nüfus arasında henüz

Müdafaa-i Hukuk teşekkül etmemişti ama, memurlar ve halk arasında İttihatçı

olanlar vardı ve bunlar İttihat ve Terakki Cemiyeti'ni kendi aralarında hala

yaşatıyorlardı.



Zannetmiştim ki, Mustafa Kemal Paşa bize: --Bitlis'te İttihat ve Terakki

Cemiyeti devam etmektedir-- dedirtmek ve arkasından da hepimizi tevkif

ettirmek istiyor. Hem vakit kazanmak, hem tedbir sağlamak bakımından,

--Şifreli telgrafınızı halledemedim-- diyen ve izahat isteyen telgrafımı

çekerken bilhassa bu noktanın aydınlanmasına büyük bir ehemmiyet veriyor ve

Erzurum'daki Müdafaai Hukuk Cemiyeti'nin durumunu da şiddetle merak

ediyordum.-- (Kansu, 1966:12-13).



Kansu'nun anlattığına göre, Mustafa Kemal bu telgrafı alınca Erkanıharbiye

Reisliği'ni yapmakta olan Miralay Kazım'a (Dirik) : --Bu vali galiba bizden

değil, yahut da bize itimat etmiyor.-- demiş.



Bu zor koşullar altında, Mustafa Kemal bir yandan çevresindeki tüm ordu

birlikleriyle temas kuruyor, bilgi alıyor, bir yandan da halk düzeyinde

(yani, kamuoyu liderleri düzeyinde) genel bir --örgütlenme--nin çatısını

oluşturmaya çalışıyordu. Yine ilk çektiği, örgütler hakkında bilgi isteyen,

44 numaralı şifreye verilen yanıtlardan birinde Diyarbakır'daki durum şöyle

anlatılmıştı:



--Burada Vilayatı Şarkiye Müdafaa-i Hukuk Cemiyeti teşekkül etmemiştir.

Ancak bu yakınlarda Erzurum ve Trabzon'dan vilayet belediyesine keşide olunan

Kürdistan hakkındaki heyecanamiz telgrafnamelerden telaşa düşen ahalii

Hıristiyaniyenin bu bapta bazı teşebbüsatta bulundukları meşhuttur.

Diyarbekir'de bazı... gençlerden teşekkül eden Kürt Cemiyeti, İngiliz

himayesinde bir Kürdistan istiklaliyetini takip eden propaganda yapması

üzerine buraya gelen Süleymaniye hakimi siyasisi Mister Nowill'in efkarına

kapılarak beynelahali bunun şiddetle reddi ve bu teşebbüsatın cemiyetler

kanununa ademi mutabakatı hasebiyle mezkur cemiyet sed ve vilayetçe takibatı

kanuniye yapılmakta bulunmuştur. Elyevm Diyarbekir'de İtilaf ve Hürriyet

Fırkası mevcut olup, bundan başka cemiyet yoktur Efendim.--

(Atatürk, tarihsiz:903-904).



Bu umutsuz durumu bildiren telgrafa, Mustafa Kemal'in verdiği karşılık,

--örgüt-- konusunda Üçüncü Ordu Müfettişliği görevini nasıl kullandığına

oldukça iyi bir örnektir:



--Bütün milletin beka ve istiklalini kurtarmak için birleştiği şu tarihi

günlerde bir ecnebi devletin himayesine sığınarak zelil ve esir yaşamayı

tercih eden her türlü içtihadatın, memleketi tefrikaya düşürecek her nevi

cemiyatın dağıtılması pek vatani ve zaruri bir vazife olmakla Kürt Kulübü

hakkındaki tarzı hareket acizlerince de pek muvafık görülmüştür. Şu kadar ki,

İtilaf Devletlerinin hakşikenane muamelatı İzmir'in Yunanlılara işgal

ettirilmesi tesiriyle memleketin en ücra köşesinde bile husule gelen intibahı

azim her türlü ihtirasatı siyasiye ve makasıdı menfaatcuyaneden münezzeh

olmak üzere --Müdafaa-i Hukuku Milliye ve Redd-i İlhak-- Cemiyetlerini tevlid

etmiş ve bu cemiyetlere hangi zümrei siyasiyeye mensup olursa olsun, her Türk,

her Müslüman iştirak etmiş ve vicdanı millinin tezahüratı fiiliyesi bütün

cihana bu suretle ilan edilmekte bulunmuştur. Binaenaleyh Diyarbekir ve

mülhakatında teşekkül ve teessüsüne delalet buyurulmasını ehemmiyetle tavsiye

eylerim. Ve bilhassa Kürt Kulübü'nün azasıyla bugünkü telgrafnamei acizi

dairesinde müzakere ederek uzlaşmak muvafıktır, Efendim.--

(Atatürk, tarihsiz:904-905).



Devrimci Bildirilerde Kullandığı Taktikler



Yine Üçüncü Ordu Müfettişi ve Fahri Yaver-i Hazreti Şehriyari olarak

imzalanmış olan bu telgrafın, örgütlenme konusunda, Mustafa Kemal'in tüm

taktiğini yansıttığına dikkati çekmek isterim. Telgrafa bakıldığında görülen

ögeler kısaca şunlardır:



1) Mustafa Kemal; içinde yaşadığı günleri --tarihi günler-- olarak

nitelemektedir. Bilindiği gibi, bütün büyük liderler, izleyicilerini

etkilemek için olduğu kadar, gerçeği de yansıtan biçimde, yaptıkları bütün

işlere tarihi tanık tutmuşlar ve izleyicilerine tarih bilinci aşılayarak

onları hem atalarının, hem de torunlarının önünde sorumlu tutmak ve böylece

bir devrim ruhu aşılamak konusunda hemen hemen ortak bir davranış içinde

olmuşlardır (Hoffer, 1958: 60-64) . Mustafa Kemal Paşa da içinde yaşadığı

günleri --tarihi-- diye niteleyerek aynı yaklaşımı (bütün öteki bildirilerinde

olduğu kadar) bu telgrafında da kullanmaktadır.



2) Ulusun geleceğinin ve bağımsızlığının tehlikede olduğunu belirtmektedir.

Bu, hiç tartışmasız bir gerçektir. Bütün iç ve dış olaylara uygun, tarihsel,

siyasal ve toplumbilimsel olguları yansıtan bir yargıdır. Fakat, hemen bu

noktada belirtmeliyim ki; bütün kitle eylemlerinin yaratılmasında rol almış

olan liderler, ilk başta, mensup oldukları ulusun ya da toplumun geleceğinin

ve bağımsızlığının tehlikede olduğunu vurgulamışlardır. Böylece, yalnız

birleşme ve bütünleşme gerekliliğini değil, aynı zamanda, tehlikede olan

varlığın kendi varlıkları olduğunu da belirtmişlerdir. Mustafa Kemal Paşa bu

noktaya da dikkati çekmektedir.



3) Her türlü ayrılıkçı düşünceye ve bölünmeye yol açacak örgütlenmeye karşı

çıkmaktadır. Taktik olarak tek merkezden yönetilemeyecek bütün örgütleri

zararlı ilan etmektedir.



4) Birleşmeyi ve bütünleşmeyi Türklük ve Müslümanlık çevresinde

gerçekleştirmek istemektedir. Böylece, ulusal ve dinsel ölçütleri, siyasal

bölünmelerin önüne geçirerek, tek merkezden yönetilen bir örgütlenmenin

ideolojik temellerini koymaya çalışmaktadır.



5) Birleşmeyi, soyut bir amaca değil, somut bir düşmana karşı önermekte ve

hedef göstermektedir: İtilaf Devletleri, İzmir'i Yunanlılara işgal

ettirmişlerdir. Savaş, birlik içinde bu somut düşmana karşı yapılmalıdır.



6) Sonunda içinde birleşilecek olan örgütün adını da koymakta ve bunun

ulusun kendiliğinden gösterdiği tepkilerle biçimlenmekte olduğunu

vurgulamaktadır.



Burada son olarak belirtmek istediğim nokta; bu telgrafta kısaca değindiğim

ögelerin, Atatürk'ün tüm bildiri ve yaklaşımlarında egemen olan tepe

noktalarını sergilemekte oluşudur. Daha ayrıntılı incelemeler bize, Mustafa

Kemal Atatürk'ün sürekli olarak bu taktik ögeleri hiçbir zaman ihmal

etmediğini göstermektedir.



Mustafa Kemal, --Örgütlenme--yi Askeri Eylemle Birlikte Yürütüyordu



Anadolu'ya geçer geçmez, büyük bir titizlikle --toplumsal örgütlenme--

olayına eğilen Mustafa Kemal Paşa, acaba yalnız bir --romantik halk aşığı--

rolünde miydi? Bu sorunun yanıtı kesin bir --hayır--dır. Mustafa Kemal Paşa, her

şeyden önce, bir askerdi. Özellikle düşmanın askeri bir güçle vatana

saldırdığı bu dönemde, olayın yalnız bir --halk örgütlenmesi-- sorunu

olmadığını çok iyi biliyordu. Bu nedenle, bir yandan, ülkenin çeşitli yer ve

kesimlerinde --örgütlü bir tepki--yi oluşturmaya çalışırken, öte yandan da

eylemin askeri yönünü hiç ihmal etmiyordu. Anadolu'ya geçtikten sonra yaptığı

temaslara baktığımızda bu gerçek bütün açıklığıyla ortaya çıkar.



Zaten kendisi de bu gereği, --ilk olmak üzere bütün ordu ile temasa gelmek

lazımdı.-- diye, genel bir stratejik ilke olarak belirtmiştir

(Atatürk, tarihsiz: 16) .



Samsun'a ayak bastıktan iki gün sonra, Erzurum'daki Onbeşinci Kolordu'nun

Komutanı olan Kazım Karabekir Paşa ile haberleşmeye başlar. Doğrudan doğruya

emrinde olan İkinci Kolordu, Sivas'taki Üçüncü Kolordu'dur. Onun komutanı

olan Miralay Refet'i de birlikte getirmiştir zaten. Yine aynı günlerde

Ankara'da bulunan Yirminci Kolordu Komutanı Ali Fuat Paşa ile bilgi alışverişi

başlamıştır. Bütün bunlar, belgelerden anladığımıza göre, hep Mayıs ayı içinde

gerçekleştirilmiş olan adımlardır. Oysa, --sivil örgütlenme--ye ilişkin

haberleşme 1 Haziran tarihinde çekilen telgraflarla başlar. (Pek doğal olarak

gerek askeri, gerekse sivil temaslar Mustafa Kemal Anadolu'ya geçmeden çok

daha önce başlamıştır. Burada, yalnız, Samsun'a çıkıştan hemen sonra girişilen

etkinliklerdeki zamanlamaya ve bunun anlamına işaret etmek istiyorum.)



Örgütlenme Stratejisi:



Cafer Tayyar'a Yazılan Telgraf



Mustafa Kemal bir yandan Anadolu'yu örgütlemeye çahşırken, öte yandan

Trakya'yı da bu örgütlemenin içine sokmak için çaba harcıyordu.

İstanbul'dayken, Dünya Savaşı yenilgisi sonunda hemen oluşmuş bulunan

Trakya-Paşaeli Müdafaa Heyet-i Osmaniyesi'nin yöneticileriyle temasları

olmuştu (Mustafa Kemal, bu derneğe, yalnızca --Trakya-Paşaeli Cemiyeti-- diyor

(Atatürk, tarihsiz:20).). Samsun'a çıktıktan kısa bir süre sonra, zamanın

Genelkurmay Başkanı Cevat Paşa'ya aralarında kararlaştırdıkları özel bir

şifre ile Edirne'deki Kolordu Komutanının kim olduğunu ve Cafer Tayyar'ın

nerede olduğunu sordu. Gelen yanıtta, Cafer Tayyar'ın Birinci Kolordu Komutanı

olarak Edirne'de bulunduğu bildiriliyordu. Bunun üzerine Mustafa Kemal,

sonradan arasının iyice açılacağı Cafer Tayyar'a aşağıdaki telgrafı yolladı.

Bu telgraf, henüz alınmamış kararları alınmış olarak göstermesi ve Mustafa

Kemal Paşa'nın genel eylem stratejisini açıkça ortaya koyması bakımından çok

ilginçtir. Bir başka deyişle, telgrafın kendisi bir --taktik--, içeriği ise

genel --strateji--dir. Bu açıdan, üzerinde dikkatle durulması gereken telgraf

şöyleydi:



--İstiklali millimizi boğan ve inkısamı vatan tehlikelerini ihzar eden

Düveli İtilafiyenin icraatı ve hükümeti merkeziyenin esir ve aciz vaziyeti

malumunuzdur. Millet mukadderatını bu mahiyette bir hükümete teslim etmek

maazallah inkıraza münkat olmak demektir. Tekmil Anadolu ahalisi istiklali

milliyi tahlis için baştan aşağı yekvücut bir hale getirilmiş ve bilaistisna

tekmil kumanda heyetleri ve arkadaşlarımız yüksek bir fedakari ile müştereken

ittihazı karar eylemiştir.



Vali ve mutasarrıfların hemen kaffesi de bu halka etrafına alınmıştır. Bu

ali hedef için Müdafaa-i Hukuku Milliye ve Redd-i İlhak Cemiyeti'nin unvanı

şamili kabul edilmiştir. Anadolu'daki teşkilat, kaza ve nahiyelere kadar

tevessü ediyor. İngiliz himayesinde bir müstakil Kürdistan teşkili hakkındaki

İngiliz propagandası ve bunun taraftaranı da bertaraf edildi. Kürtler de

Türklerle birleşti.



Trakya Cemiyeti ve Edirne Vilayeti Müdafaai Hukuku Milliye Cemiyeti ile de

elele vermek ve umum Anadolu ve Trakya Müdafaa-i Hukuku Milliye ve Redd-i

İlhak Cemiyetlerini tevhid etmek ve Anadolu ve Rumeli umum vilayatının

murahhaslarından mürekkep kuvvetli bir heyeti merkeziye teşkil etmek takarrür

etti. Bu heyetin İstanbul'un murakabesinden ve ecnebi devletlerin nüfuz ve

tesirinden tamamiyle azade kalacak ve sadayı milliyi gür bir sesle cihana

duyuracak veçhile Anadolu'nun merkezinde ve en münasip olarak Sivas'ta

in'ikadı münasip görülmüştür. Lüzumuna göre İstanbul'da haizi selahiyet

olmamak üzere bir heyeti mümessile bulundurulabilir. Ben İstanbul'dayken

Trakya Cemiyeti azasıyla teatii efkar etmiştim. Şimdi zamanı geldi, icap

edenlerle mahremane görüşerek derhal teşkilatta bulunulmasını ve buraya

kıymettar bir iki zatın murahhas olarak ve fakat ketmi hüviyetle Samsun veya

şimendifer tarikiyle yola çıkarılmasını ve onlar gelinceye kadar da Edirne

vilayetinin vekil ve müdafaai olmak üzere Anadolu'da beni tevkil ettiklerine

dair imzaları tahtında bir vesikanın imzayi alinizle ve şifreli telgrafla

bildirilmesini rica ederim.



Bu gayei istiklal tahsil olununcaya kadar tamamiyle milletle birlikte

fedakarane çalışacağımı mukaddesatım namına yemin ve bunu gördüğüm arzuyu

milli üzerine her tarafa tamim ettim. Artık benim için Anadolu'dan hiçbir

yere gitmemek kat'idir. Bu karar umum arkadaşlarımızın karar ve kanaatina

tamamiyle müstenittir. Gözlerinizden öperim. Telgrafın vüsulünün de sürati

iş'arına muntazırım.-- (Atatürk, tarihsiz:910-911).



Bu telgrafı da --Üçüncü Ordu Müfettişi, Fahri Yaver-i Hazreti Şehriyari,

Mirliva Mustafa Kemal-- olarak imzalamıştır.



Düş ve Gerçek



Cafer Tayyar'a yollanan bu telgraftaki ana başlıkları özetleyip, bunların

Mustafa Kemal eylemi içinde zamanlamasına baktığımızda oldukça ilginç

sonuçlarla karşılaşırız. Şimdi satırbaşları halinde telgrafın içeriğini

ayıralım ve bunları tek tek gerçek durumla karşılaştıralım:



1) --Bütün Anadolu halkı ulusal bağımsızlığı elde etmek için birleşmiştir.--

Bu yargı, tümüyle bir özlemdir. Henüz halk ve eşraf, durumun ne olduğunun tam

bilincinde değildir. İşgalci güçlerle bile işbirliği yapanlar vardır.



2) --İstisnasız bütün komutanlar durumu İstanbul hükümetine bırakmamak ve

bağımsızlığı elde etmek amacıyla çalışmak için ortak karar almışlardır.-- Hele

bu noktanın gerçekle uzak yakın hiçbir ilişkisi yoktur. Hatta gerçek tam

tersinedir. Bilindiği gibi, Cafer Tayyar'a çekilen telgrafın tarihi

18 Haziran'dır. Şimdi 21 Haziran'da, yani telgrafın yollanmasından üç gün

sonra, Ali Fuat Cebesoy, Refet Bele ve Rauf Orbay ile yaptığı toplantıyı

kendi ağzından dinleyelim (Bu toplantı sonunda ünlü --Amasya Tamimi--

yayımlanmıştır. Shaw, bunu resmi görevlerden ayrılma hazırlıklarının ilk adımı

sayıyor (Shaw, and Shaw, 1977:343).). Bu toplantıda Erzurum ve Sivas

Kongrelerinin toplanmasına ilişkin karar alınmış ve her yere bildirilmiştir.

Böylece, Cafer Tayyar'a çekilen telgrafın bir başka --ortak karar--a bağlı

ögesi, Sivas'ta ulusu temsil eden bir kongre toplama önerisi, düşünceden

uygulamaya aktarılmıştır: --Efendiler, o müsvedde işte aynen şu kağıtlardadır,

(göstererek) dört maddeyi ihtiva ediyor, muhteviyatını beyan ettim.

Nihayetinde benim imzam vardır. Bir de vazife itibariyle erkanıharbiye reisim

bulunan Miralay Kazım Bey'in (elyevm İzmir Valisi Kazım Paşa) ,

erkanıharbiyeden tebliğe memur, Husrev Bey'in (elyevm sefir) , makamatı

askeriyeye şifre eden yaverim Muzaffer Bey'in ve makamatı mülkiyeye şifre

eden bir memur efendinin imzaları vardır.-- (Atatürk, tarihsiz:32).



Görüldüğü gibi, sözü geçen imzalar, Mustafa Kemal Paşa'ya askeri ve siyasal

destek veren komutan arkadaşlarının değil, emrinde çalışanların imzalarıdır.

Bu bakımdan ne bir --ortak karar--dan, ne de herhangi bir destekten söz etmenin

olanağı vardır. Şimdi ünlü --ortak karar-- olayını yine Mustafa Kemal Paşa'nın

ağzından dinlemeyi sürdürelim:



--Ben, müsveddenin yeni gelen arkadaşlar tarafından da imzalanmasını arzu

ettim. O esnada Rauf ve Refet Beyler benim odamda, Fuat Paşa diğer bir odada

bulunuyorlardı.



Rauf Bey, misafir olduğundan bu müsveddeye vaz'ı imza için kendinde bir

alaka ve selahiyet görmediğini nezaketen ifade etti. Bunun bir hatırai

tarihiye olduğunu dermeyan ederek imza etmesini söyledim. Bunun üzerine imza

etti.



Refet Bey, imzadan istinkaf etti ve böyle bir kongre akdindeki maksat ve

faydavı anlayamadığını söyledi.



İstanbul'dan beri beraber getirdiğim bu arkadaşın -tuttuğumuz yola nazaran-

anlaşılması pek basit olan bir meselede, izhar ettiği haleti fikriye ve

hissiyeden müteellim oldum. Fuat Paşa'yı çağırttım. Paşa noktai nazarımı

anlayınca derhal imza etti. Fuat Paşa'ya Refet Bey'in tereddüdü sebebini

anlayamadığımı söyledim. Fuat Paşa, Refet Bey'den, biraz ciddi, istizahta

bulunduktan sonra, Refet Bey müsveddeyi eline alarak kendine mahsus bir

işaret vaz'etti. Öyle bir işaret ki, bunu, bu müsveddede bulmak biraz

müşküldür.-- (O dönemde Rauf Bey'in de Mustafa Kemal'in --Anafartalar

Kahramanı-- olması gibi --Hamidiye Kahramanı-- adıyla ün yapmış olduğu

anımsanmalıdır (Saracoğlu. 1960:48-49).) (Atatürk, tarihsiz: 34).



Görüldüğü gibi, Cafer Tayyar'a çekilen telgraftan ancak üç gün sonra

yazılan ünlü --Amasya Tamimi-- bile bir komutan tarafından ancak anı olarak,

öteki tarafından da okunmaz bir biçimde ve uzun tartışmalardan sonra

imzalanabiliyor. Üstelik Refet Bey, Mustafa Kemal'in emrinde bir komutandır

o sırada.



3) --Vali ve mutasarrıfların tümü bu halka çevresindedir.-- Bu söz de o sırada

ancak bir umuttan, bir istekten başka bir niteliğe sahip değildi. Hem Mustafa

Kemal, --Nutuk--da, bu sözünün doğru olmadığını belirten pek çok örnek verir,

hem de zaten o sırada böyle bir --birleşik cephe-- için zaman henüz çok

erkendir. Örneğin, sonradan kendisinin en yakın çalışma arkadaşlarından biri

olan Mazhar Müfit bile, kendisini Damat Ferit'in adamı sanmaktadır.



4) --Bu yüksek amaç için Müdafaa-i Hukuku Millive ve Redd-i İlhak

Cemiyetleri'nin adı altında örgütlenme yapılacaktır. Zaten bunların

örgütlenmesi Anadolu'da kaza ve nahiyelere dek kök salmıştır.-- Bu yargı olsa

olsa, Mustafa Kemal'in o dönemde İmparatorluğu ikiye bölmüş olan

İttihatçı-İtilafçı ayırımını yok ederek, tüm kişileri kendi arkasında düşmana

karşı seferber edebilmek için kullanmayı düşündüğü bir taktiğin belirtisidir.

Yoksa, o sırada kendiliğinden oluşmuş bulunan örgütler arasında ne eşgüdüm

vardı, ne de bunlar Mustafa Kemal Paşa'nın dediği denli yaygın ve köklüydü.



5) --İngilizlerin kışkırtmasıyla ortaya çıkan bağımsız Kürdistan eylemi sona

ermiş ve Kürtler, Türklerle birleşmiştir.-- Bu da, yalnız Mustafa Kemal'in

telgrafla, Diyarbakır'a bildirdiği emirlerin hemen yerine getirilmiş olduğu

varsayımına dayalı bir yargıdır.



6) --Tüm ülkeyi temsil etmek üzere, Anadolu ve Trakya Müdafaa-i Hukuku

Milliye ve Redd-i İlhak Cemiyetlerini birleştirmek ve bu örgütün Anadolu ve

Rumeli temsilcilerinden kurulu güçlü bir merkez yönetim kurulu oluşturmak

kararı alınmıştır.-- Cafer Tayyar'a verilen bu haber gerçeği değil, tam

anlamıyla Atatürk'ün kafasındaki modeli belirtiyordu.



Telgrafın, bundan sonraki maddeleri, bu ilkeler çerçevesinde Cafer

Tayyar'dan neler yapması gerektiğine ilişkin isteklerden oluşmaktadır.



Gerçekleşen Düş



İşin ilginç yanı, Cafer Tayyar'a çekilen telgrafın o anda gerçeğe uygun

olmamasına karşılık, içinde belirtilen bütün yargıların ve haberlerin, zaman

geçtikçe, teker teker gerçekleşmiş olmasıdır.



Bu telgrafın üzerinde bu denli durmamın iki nedeni var : Birinci neden,

içinde belirtilen ilkelerin, Atatürk'ün tüm Bağımsızlık Savaşı Stratejisi'ni

kapsamakta oluşudur. İkinci neden ise, telgraftaki havanın, Mustafa Kemal'in

konuya esas yaklaşımını belirlemesidir. Bütün telgraflar Mustafa Kemal'in

belli komutanlar adına ve halk ile birlikte eylem yaptığı havası içinde

kaleme alınmıştır. Eylemin genel gelişimi içinde bu hava gerçekten de

yaratılmıştır. Fakat telgrafın çekildiği sırada, bu, yalnız Mustafa Kemal'in

kafasındaki plandır. Yoksa gerçek değildir. Henüz ne komutanların, ne de

kitlelerin desteğini alabilmiştir. O ise İmparatorluğu yıkıp, yerine

Cumhuriyet'i kurmaya bile karar vermiştir o aşamada. Dolayısıyla sihirli

kelime --temsil--dir.



Mustafa Kemal Paşa, Bağımsızlık Savaşı'nı elbette, --Heyeti Temsiliye Reisi--

olmadan da, örneğin, Osmanlı Ordusunun bir generali olarak örgütleyebilir ve

yürütebilirdi.



Telgrafta dikkat edilmesi gereken bir başka nokta, genel mantığın, eylemin

düşman istilasına karşı başlatıldığı ve mevcut hükümetin yadsınması

gerekçesine dayanıldığı biçiminde geliştiğidir.



Bütün bu noktalar düşünüldüğünde görülecektir ki, Mustafa Kemal'in

--örgütçülüğü-- artık tümüyle --temsil-- ilkesine ve stratejisine dayalı bir

örgütçülüğe dönüşmüştür: İşte bu örgütçülüktür ki, onun Cafer Tayyar'a

yolladığı telgraftaki düşlerini, zaman içinde birer birer gerçeğe

dönüştürmüştür.



Temsil Stratejisi



Mustafa Kemal'in üçüncü dönemindeki --örgüt-- sorunu, artık, stratejik olarak,

--Padişah'ın otoritesine karşı bir --Ulusal İrade-- oluşturmak-- biçiminde

algılanabilir.



Bu dönemde, yukarıda da belirttiğim gibi, artık sorun, --ne yapılacağı--

sorunu olmaktan çıkmıştır. Mustafa Kemal Paşa ne yapacağını çok iyi

bilmektedir. Sorun, --nasıl yapılacağı-- sorunudur. Düşman kovulacak, vatan

kurtarılacak, İmparatorluğa da el konulacaktır. Ama nasıl? İşte bu noktada

--örgüt--ün ardındaki ideoloji işin içine karışmaktadır: Bütün bu işler Fransız

Devrimi'nin getirdiği Ulusçuluk ve Cumhuriyet düşüncelerine dayalı olarak

yapılacaktır. --Örgüt-- açısından bu düşüncelerin iki işlevi vardır: Birinci

işlev Ulusal Kurtuluş Savaşı'nın bu düşünceler çerçevesinde örgütlenerek,

Mustafa Kemal'in liderliğinde toplumsal kaynakların seferber edilebilmesidir.

İkinci işlev ise, savaş sonrası kurulacak siyasal yapıda, İmparatorluğa el

konurken yine bu düşüncelerin kuramsal ve hukuksal temel oluşturmasıdır.



İşte tam bu noktada, --örgüt--ü başarıya götürecek taktiklerle, --ulusal

temsil--in sağlanmasına yönelik strateji arasında bir çatışma gözükmektedir:

Hem --örgüt--ü yukarıdan aşağı bir emir-komuta zinciri içinde kuracak ve tüm

eylemi tek elden yöneteceksiniz, hem de bunu ulus adına, temsil ilkesine göre

yapacaksınız. Üstelik, uluslararası planda da, Batı'nın sahip olduğu çağdaş

siyasal değerlerden sapmadığınıza düşmanlarınızı bile inandıracaksınız. Bu,

son derece zor, --çatışan-- strateji ve taktik ögelerin --uzlaştırılması--nı,

ancak, Mustafa Kemal gibi bir --örgüt dehası-- becerebilirdi. Şimdi bu --genel

strateji--nin --özel taktik--lerle nasıl uzlaştırıldığını Atatürk'ün ağzından,

Mazhar Müfit'in anılarından görelim:



Bilindiği gibi Erzurum Kongresi 23 Temmuz 1919'da toplanmıştır. Oysa

Kongre'nin ilk açılış tarihi 10 Temmuz olarak saptanmıştı. Bunu öğrenen

İngiliz albayı Ravlenson, 9 Temmuz'da Mustafa Kemal'i görmeye gelir.

Ravlenson, mütareke koşullarının Erzurum'daki uygulamasını denetlemekle

görevlidir. Emrinde iki manga kadar asker de olan Ravlenson, ayrıca İngiltere

Dışişleri Bakanı Lord Gürzon'un da yeğenidir. Bir anlamda hem askeri, hem

siyasal, hem de (mütareke koşullarına göre) hukuksal güç sahibidir Ravlenson.

İşte bu albay, Erzurum Kongresi'ni önlemeye kararlıdır. Mustafa Kemal'e

açıkça, --Kongreden vazgeçmezseniz, kuvve-i cebriye ile toplantının

dağıtılmasına mecburiyet hasıl olacak.-- der. Buna karşılık Mustafa Kemal,

--O halde biz de mecburi ve zaruri olarak kuvvete karşı koyar ve herhalde

milletin kararını yerine getiririz.-- yanıtını verir. Bunun üzerine de Mazhar

Müfit kapıyı açarak, Ravlenson'u dışarı çıkarır.



Kongrenin selameti için alınması gerekli önlemlerin belirlediği taktiklerle,

genel strateji çatışması, bu konuşmanın hemen ardından Mustafa Kemal Paşa'nın

şu değerlendirmesinde açığa çıkar: --Pek ihtimal vermiyorum ve ciddi telakki

etmiyorum ama, şayet bu zat, kongrenin toplanmasına müdahale etmeye ve mani

olmaya kalkışırsa bizim de tedarikli bulunmamız lazım gelir. Aklıma

kolordudan biraz muhafız asker istemek gelmiyor değil. Fakat bu iyi bir şey

olmaz. Kongreyi millet değil, asker yaptı ve yaptırdı, derler. Ordunun

baskısı ve müdahalesi altında Erzurum Kongresi'nin yapılmış olduğu hakkında

herhangi bir tahminin yürütülmesi dahi işimize elvermez...--



Görüldüğü gibi, aslında bütünüyle, bir generalin, Mustafa Kemal'in, hemen

hemen tümüyle askeri gücüne ve ününe bağlı olan bir eylemi, askerden

arındırılmış olarak göstermek, genel stratejinin bir gereğidir.



Öte yandan, kongre için yalnız içten değil, dıştan da ciddi bir engelleme

söz konusudur. Sonunda, bulunan çözüm yolu son derece basit ve etkindir:

--Sivil giydirilmiş seçme polis ve jandarmalar, kongrenin açıldığı ve açık

kaldığı günlerde o civarda seyirci halkmış gibi bulunacaklar ve herhangi bir

müdahale vukuunda silaha silahla mukabele edecekler.--



Bu önlemler karşısında Mustafa Kemal'in şu sözleri, ulus iradesini egemen

kılmaya çalışan bir liderin, deneyimli geçmişinin kendisine sağladığı

üstünlükleri vurgular:



--... Ben bir şey olacağına. İngiliz Kolonel'inin müdahale cesaret ve

cür'etini kendinde bulabileceğine asla kani değilim. Sadece, en zayıf ve

vukuu en imkansız ihtimalatı dahi güz önünde tutmak daimi itiyadımdır. Sadece

bu tedbir ve tertibin mahremiyetine itina etmek ve ortalığı beyhude telaşa

vermemek asli şarttır.--



Hem önlem alınacak, hem gizlilik içinde uygulanacak!.. Bu tutum, Mustafa

Kemal Atatürk'ün bütün yaşamında egemendir. Yanındaki arkadaşlarının bir

bölümü aslında İttihat ve Terakki'nin --silahşörlük-- geleneğini sürdüren

kişilerdir (İttihatçılar gerek siyasal karşıtlarını susturmak, gerekse siyasal

iktidara el koymak için sürekli olarak hem --silahşör-- kullanmışlar, hem de

Bab-ı Ali baskınında olduğu gibi bizzat kendileri --silahşörlük-- yapmışlardı.

İttihatçı liderlerin evlerinde de koruma görevi yapan --silahşörler--in ev

halkından sayıldığını Talat Paşa'nın eşi, anılarında anlatıyor

(Barlas, 1980).). Nitekim, yukarıdaki sözlerini şöyle tamamlıyor Mustafa

Kemal:



--Hoş, bu da olmasaydı, herhangi bir menfi ihtimal karşısında benim, Ali

Şevket, Cevat Abbas ve bir iki arkadaşı dahi kongre binası önüne göndermem,

kongreyi muhafaza etmek için kafi gelirdi. (Kansu, 1966:45-47).



Bütün bu konuşmalar sonunda 23 Temmuz'da Kongre açıldığında her türlü önlem

alınmış, --ayrıca Recep Zühtü (eski milletvekillerinden) , Cevat Abbas

(Paşa'nın yaveri ve merhum Bolu mebusu), Şevket (eski Bilecik mebusu) Beyler

de ayrıca kapıda muhafız olarak yer almış bulunuyorlardı.-- (Kansu, 1966:78).



Kongre Taktikleri



Redd-i İlhak ve Müdafaa-i Hukuk Cemiyetlerinin son aşaması, Sivas Kongresi

ile noktalanmıştır. Padişah'a karşı oluşturulacak siyasal gücün kaynağını ve

Bağımsızlık Savaşı'nın tek elden yönetimini sağlamak üzere girişilen bu

örgütçülük eylemi, yalnız genel toplum düzeyinde değil, kongre düzenlenmesi

ve yönetimi açısından da sürekli bir biçimde özel taktiklerin kullanılmasını

gerektirmiştir .



Birinci sorun, ulusal iradeyi temsil edecek olan bir kongreye Mustafa Kemal

Paşa'nın asker kimliği ile katılmasının sakıncalarıydı. Özellikle dış ülkeler

üzerindeki etkiler bakımından çok önemli görülen bu nokta, Mustafa Kemal'in

ince bir manevrasıyla görkemli bir biçimde çözülmüştü: Kongrenin açılışı için

saptanan (ve sonra onüç gün ertelenen) tarihten iki gün önce, Mustafa Kemal

Paşa bütün görevlerinden istifa ediyor ve --bu andan itibaren hiçbir resmi

sıfat ve memuriyetim yok, bir millet ferdi olarak ve milletten kuvvet ve

kudret alarak vazifeye devam edeceğim.--(Bu noktada, Mustafa Kemal Paşa'nın

İstanbul hükümeti tarafından da görevden alındığı unutulmamalıdır.) diyordu.



İkinci nokta, seçilmiş delegelerden oluşan kongreye, Mustafa Kemal'in

hangi yetkiyle katılacağıydı. --Çünkü, kongre delegeleri mahallerinde daha

önceden seçilmişlerdi.-- Bu sorunun nasıl çözüldüğünü de Mazhar Müfit'ten

dinleyelim yine:



--Bu maksatla Hoca Raif Efendi'nin başkanlığında bulunan --Erzurum Vilayatı

Şarkiye Müdafaai Hukuku Milliye-- Cemiyetinin bir içtimaı sonunda Mustafa Kemal

Paşa'dan bir tezkere ile heyeti faale reisliğini kabul etmesi rica edilmiş ve

kendisine beş iş arkadaşı da gösterilmişti. Bu beş arkadaş: Hoca Raif Efendi

(bilahare Heyeti Temsiliye azası ve Erzurum milletvekili) , emekli binbaşı

Süleyman, Kazım Necati (Erzurum'da çıkan Albayrak gazetesi müdürü) , Dursun

Beyzade Cevat (maarifçi ve halen Erzurum milletvekili) Beylerdi.



Hüseyin Rauf Bey de heyeti faale ikinci reisliğine seçilmişti. Heyeti

faaleyi bu şekilde seçen cemiyet, İstanbul'da bulunan umumi merkeze de bir

telgraf çekerek, kongrede umumi merkez adına rey, mütalaa, hak ve yetkilerinin

Mustafa Kemal Paşa'ya verilmesini rica etmişti.



Bütün bu önlemlerle yetinmeyen --Müdafaa-i Hukukçular-- kesin çözüm sağlayıcı

taktik darbeyi de ihmal etmemişlerdi:



Mustafa Kemal Paşa ile Hüseyin Rauf (Orbay) Bey'in kongre delegelikleri de

ayrıca Cevat Dursunoğlu'nun ve Kazım Bey'in kongre murahhaslıklarından istifa

eylemeleri ve boşalan iki yere müşarünileyhlerin seçilmesiyle temin

edilmişti.-- (Kansu, 1966:?5-?6).



Açıkça görüldüğü gibi, Mustafa Kemal Paşa, kongrenin güvenliği konusunda

olduğu gibi, hukuksal açıdan da hiçbir noktayı rastlantıya bırakmak niyetinde

değildi. Nitekim, kongrenin açılışına bütün yüksek rütbeli komutanları (başta

Kazım Karabekir Paşa olmak üzere) yanına alarak gitmişti. Böylece, gücünü

kanıtlamış oluyordu. Öte yandan kendisi, sivil giysilerle kongreye katılarak,

ulusal irade kavramına gölge düşmesini önlüyordu. Bu yüzden, kongre başlamadan

önce, askerler salondan ayrılmışlardı.



Üçüncü nokta; kongre başkanlığıydı. O sırada, bir kesimin Mustafa Kemal'in

başkanlığını önlemek istediği anlaşılıyor. Bu engelleme, özellikle Mustafa

Kemal'in asker oluşuna dayandırılan bir propaganda ile yürütülüyordu. Buna

karşılık, eylem arkadaşları, Mustafa Kemal'in de, Rauf Bey'in de ordu ile

ilişkileri kalmadığını söyleyerek karşı propaganda yapıyorlardı. Sonunda,

yukarıda değindiğim taktiklerle, bu sorun hemen çözülüvermişti.



Örgütün Niteliği



Erzurum Kongresi, yapısı bakımından o günkü eylemi yansıtır. Bu yapı

hakkında elimizde kesin bir liste vardır. Mazhar Müfit'in titiz kayıtçılığı

sayesinde bu kongreye katılanların isimleri ve meslekleri tarihe geçmiştir.



Bu listeye baktığımızda, Mustafa Kemal dahil olmak üzere 57 kişinin adını

görüyoruz. Bu 57 kişinin mesleklere göre dökümü şöyle bir görünüm veriyor: 17

kişi sivil ve asker, bürokrat ve eski bürokrat. 9 kişi tüccar. 6 tane çiftçi

var. Din adamlarının sayısı da 6. Arkadan 4'er kişi ile onları, eski ve yeni

politikacılar, avukat ve dava vekilleri ve doktorlar izliyor. Gazeteci ve

yazarların sayısı 3. 2 kişinin yanında yalnızca --eşraftan-- yazılmış. Son

olarak 1 şeyh ve 1 de hoca var.



Bu dağılım bize Erzurum Kongresi'nde, o dönem toplumunun egemen güçlerinin

yeterince temsil edildiği izlenimini veriyor. Bürokrat ve eski bürokratların

başat bir nitelik taşıması ise, hiç kuşkusuz, Redd-i İlhak ve Müdafaa-i Hukuk

Cemiyetlerinde bu kişilerin etken olmasının bir sonucu. Ayrıca, o dönem

toplumundaki --egemen güç-- kavramına da oldukça uygun. Kapitalizmin henüz

filiz halinde bulunduğu ve dışa bağımlı nitelik taşıdığı düşünülürse, feodal

kökenli olanlarla, tarihsel ağırlık taşıyan bürokratların çoğunlukta olduğuna

şaşmamak gerek. Unutmayalım ki, Erzurum Kongresi bir Anadolu Kongresi'dir. Bu

nedenle feodal nitelikli kişilerin ağırlık taşıması olağandır. Ayrıca hemen

dikkat edilmesi gereken bir başka nokta da, sivil ve asker bürokratlardan

sonra, en büyük grubun yine, tüccarlar olduğudur.



Taktik Gereği, Saltanata ve Hilafete Karşı Takınılan Tutum



Mustafa Kemal Atatürk'ün Erzurum Kongresi sırasında Cumhuriyet'i ilan

etmeye kararlı olduğunu yine Mazhar Müfit ile konuşmalarından biliyoruz.

Şimdi, Cumhuriyet'i ilan etmeye karar vermiş olan, fakat bu kararı kendi

deyimiyle --milli bir sır-- olarak saklayan Mustafa Kemal'in Erzurum Kongresi

açış konuşmasını nasıl bitirdiğine bakalım:



--En son olarak niyazım şudur ki, cenabı vacibül amal hazretleri, Habibi

Ekremi hürmetine bu mübarek vatanın sahip ve müdafaai ve diyaneti celilei

ahmediyenin ilayevmilkıyame harisi astakı olan milleti necibemizi ve makamı

saltanat ve hilafeti kübrayı masun ve mukaddesatımızı düşünmekle mükellef

olan heyetimizi muvaffak buyursun.-- (Kansu, 1966:85).



Bu sözlerden sonra neler olduğunu yine Mazhar Müfit şöyle anlatıyor:



--Paşa'nın bu nutku, salonu yerinden sökecek kadar kuvvetli ve sürekli bir

surette alkışlanmıştı. Nutkun sonundaki duayı, padişahlık ve hilafet

müessesesi hakkındaki temenniyatı belki garip bulursunuz. O zaman ben de aynı

hissi duymuştum. Hatta, kongre akşamı Paşa'ya: --Paşam, nutkunuzun sonunu

müftü efendinin duası gibi bitirdiniz.-- dedim. Bu tarz konuşmamı hoş gördüğü

için sadece güldü ve: --Maksadını anlıyorum, anlıyorum ama, şimdi vazifemiz

halkı, vatanı ve esir Padişah'ı kurtarmaya inandırmaktan ibarettir.-- cevabını

verdi ve ilave etti:



--Zamanında hiçbir şeyi kaçırmamak ve zamansız hiçbir şeye uzaktan yakından

tevessül etmemek, başlıca dikkatimizi teşkil etmelidir.-- (Kansu, 1966:85) .



Sanırım, Atatürk'ün taktik açıdan tüm gizi bu tümcede görülebilir:

--Zamanında hiçbir şeyi kaçırmamalı ve zamansız hiçbir şeye uzaktan yakından

tevessül etmemek-- her devrimci eylemin, her devrimci liderin şaşmaz bir

ilkesi olmalıdır. Mustafa Kemal Atatürk, bu ilkeyi sanki kendisi

üretmişcesine, büyük bir titizlikle uygulamış, bu yüzden de taktik açıdan,

yenilmez bir nitelik kazanmıştır.



Hiçbir Zaman Toplanmayan Heyet-i Temsiliye



Ulusal iradeye dayalı olduğu konusunda hiçbir tereddüt yaratılmamasına özel

bir özen gösterilen Erzurum Kongresi sırasında, bütün işlemler mevcut hukuk

kurallarına uygun olarak yapılıyordu.



Sanırım bu nokta son derece ilginçtir. Devrimci bir lider, devrimci bir

kongreyi, ortadan kaldırmak istediği düzenin üstyapı kurallarına göre

işletiyordu. Çünkü, meşruiyeti belli bir düzene dayamak zorunluğu duyuluyordu.

Bu --meşruiyet--, ilerde, --Padişah'ın dinsel-geleneksel otoritesine karşı,

Mustafa Kemal'in halka dayalı otoritesinin-- kabul edilmesi süresince önemli

bir görev yapacaktı.



İşte bu çerçeve içinde Erzurum Kongresi o sırada yürürlükte olan --Cemiyetler

Kanunu--na göre toplanmış, vilayetçe onaylanmış ve örgütlenmesini de buna göre

yapmıştı.



Gerek o sıradaki yasalara göre, gerekse Mustafa Kemal'in istekleri

doğrultusunda yapılması gereken işlerden biri, bir --Heyet-i Temsiliye--

seçmekti.



Her konuda olduğu gibi, Mustafa Kemal'in heyet-i temsiliye'ye girip

girmemesi yine tartışmalıydı. Sonunda, Mustafa Kemal istediğini yaptırdı ve

Heyet-i Temsiliye'ye seçildi. Erzurum Valiliğine verilen dilekçe şöyleydi:



24.8.1919



Erzurum Vilayeti Aliyesine



Utufetli Efendim Hazretleri,



Şarki Anadolu'da mevcut olup, aynı maksat ve gaye ile şimdiye kadar

teşekkül etmiş olan bilcümle milli cemiyetler Erzurum'da akdettikleri malum

kongre kararıyle --Şarki Anadolu Müdafaai Hukuk Cemiyeti--, namı müştereki

altında ittihat ve ittifak eylemişlerdir.



Cemiyetimizin merkezi elyevm Erzurum'dur. Heyeti idaresi demek olan --Heyeti

Temsiliye--si azasının isim ve hüviyetleri berveçhizir derç ve matbu nizamnamei

esasisinden iki nüshası merbuten takdim edilmiştir. Cemiyetler Kanunu'na

tevfikan ilmühaberinin tarafımıza itası zımnında işbu beyannamemiz makamı

ailelerine takdim olunur. Olbapta emrü irade hazreti menlehülemrindir.



Mustafa Kemal



Mustafa Kemal Paşa : Sabık Üçüncü Ordu Müfettişi, askerlikten müstafi.



Rauf Bey : Bahriye Nazırı Esbakı



İzzet Bey : Sabık Trabzon Mebusu



Raif Efendi : Sabık Erzurum Mebusu



Servet Bey : Sabık Trabzon Mebusu



Şeyh Fevzi Efendi : Erzincan'da Nakşi Şeyhi



Bekir Sami Bey : Beyrut Valii Sabıkı



Sadulah Efendi : Sabık Bitlis Mebusu



Hacı Musa Bey : Mutki Aşiret Reisi



Bu dilekçeden ve listeden açıkça anlaşıldığı gibi, Mustafa Kemal Paşa, yeni

bir siyasal güç kaynağı oluşturmak isterken, toplum içindeki mevcut güç

piramidini kullanmaktadır. Yalnız mevcut hukuk kurallarına uygun davranmakla

kalmamakta, kurduğu yeni örgütteki --temsil-- yetkisini de, zaten o sırada

toplumun güç piramidine göre, tepelerde bulunan kişilerden seçmektedir.



Burada Mustafa Kemal Paşa'nın büyük bir taktisyen olduğunu bir kez daha

görüyoruz. Seçim, genel stratejiye, yani Padişah'ın dinsel-geleneksel gücünün

karşısına --ulusal irade-- kavramıyla çıkılmasına son derece uygundur. Ayrıca,

çok önemli bir nokta, bu --Heyet-i Temsiliye--nin, Mustafa Kemal'in varlığına

bir --meşruiyet-- kazandırmaktan başka işlevi de yoktur. Bakın bu konuda

Mustafa Kemal Atatürk ne diyor:



--Efendiler, istitrat kabilinden şunu arz edeyim ki, bu zevat hiçbir vakit

bir araya gelip birlikte çalışmış değillerdir. Bunlardan İzzet, Servet ve

Hacı Musa Beyler ve Sadullah Efendi hiç gelmemişlerdir. Raif ve Şeyh Fevzi

Efendiler, Sivas Kongresi'ne iştirak etmişler ve müteakıp biri Erzurum'a,

diğeri Erzincan'a avdet ederek bir daha iltihak eylememişlerdir. Rauf Bey ve

Sivas Kongresi'ne ihtihak eden Bekir Sami Bey, İstanbul'da Meclisi Mebusan'a

gidinceye kadar, beraber bulunmuşlardır.-- (Atatürk, tarihsiz:67-68) .



Görüldüğü gibi, sorun, birlikte çalışıp karar alabilecek bir grup

oluşturmaktan çok, Mustafa Kemal Paşa'ya yetki verilmesidir.



Nitekim, Türkiye Büyük Millet Meclisi'nin öncülü olan Sivas Kongresi

sırasındaki taktikleri içinde, Mustafa Kemal Paşa bu yetkisini duraksamadan

kullanmıştır:



--Nihayet, Heyeti Temsiliye azası olarak, Erzurum'dan üç kişi, Erzincan'dan

bir kişi ve Sivas'ta bulduğumuz Bekir Sami Bey'le beş kişi olduk ve Sivas

Kongresi'ni vücuda getiren murahhasların vesikalarını tetkik lüzumu

hissolunduğu zaman ben, orada şöyle bir vesika yazdım ve altını Heyeti

Temsiliye mühriyle mühürledim.



Heyeti Temsiliye'den:



Mustafa Kemal Paşa



Rauf Bey



Ulemadan Raif Efendi



Şeyh Fevzi Efendi



Bekir Sami Bey



Berveçhibala esamisi maruz zevat; Şarki Anadolu namına Sivas Kongresi'nde

bulunmak üzere Erzurum Kongresi'nce memur edilmiştir. (Mühür) (Atatürk,

tarihsiz:83).



Açıkça görüldüğü gibi, Mustafa Kemal Paşa, yalnız --devrimci bir önder--

değil, aynı zamanda --devrimin önderi--dir.



Hukuksal Başkanlık, Gerçek Liderlik



Devrimci eylemin uygulamadaki gerçek lideri Mustafa Kemal Paşa, bu rolünü,

hukuksal olarak da desteklemek için hiçbir fırsatı kaçırmak niyetinde değildi.

Örneğin, Sivas Kongresi'nin açılışında, kendisinin başkan seçilmesini önlemek

isteyenlerin öne sürdüğü, Ali Fuat Cebesoy'un babası İsmail Paşa'nın ortaya

attığı harf sırasına göre başkanlık yapılması önerisine hemen ve sert bir

biçimde, şu sözlerle karşı çıkmış ve oylamayı kazanmıştı:



--Paşa Hazretleri şahsiyattan, müsavattan bahsediyorlar. Fakat ne yazık ki,

daha dün İstanbul'dan gelen en yakın arkadaşlarım vaziyete gayrı vakıf ve

şahıslarına karşı pek ziyade hürmetkar olduğum bir ihtiyarı tavsit ederek

(aracı kılarak) bilfiil şahsiyat yapıyorlar.-- (Kansu, 1966:217) .



Mustafa Kemal Atatürk, bir yandan tam bir komitacı gibi fiilen duruma

egemen oluyor, öte yandan tam bir meşruiyetçi gibi, bütün yasal

mekanizmalardan sonuna dek yararlanıyordu. Örneğin, Osmanlı Meclis-i

Mebusanı'nın son toplantısında Meclis Reisi seçilmek bile istemişti. Kendisi

Anadolu'da bulunduğu halde, Osmanlı Meclis-i Mebusanı'na başkan seçilmek

istemesinin gerekçelerini şöyle sıralıyordu:



--Kuvayi Milliye'nin, millet tarafından kabul edildiğini teyid etmek, Meclis

fesholunduğu halde riyasete ait vezaifi emniyetle ifa eylemek, hayatımızla

gayrikabili telif bir sulh teklifi karşısında kıyamı milli yapılırsa riyaset

vaziyetiyle milletin maddi ve manevi kuvvetlerini müdafaaya tevcih etmek

mülahazalarıdır.-- (Atatürk,tarihsiz: 374-375) .



Görüldüğü gibi, Mustafa Kemal Paşa, ulusal liderliği yürütürken, dış dünya

ve Osmanlı yenilgisi hiçbir zaman aklından çıkmıyordu. Zaten Atatürk,

toplumsal bir ihtilal ile ulusal bir bağımsızlık savaşını birlikte yürüten

ilk liderdi dünyada.



Manda Konusunun Tartışılmasındaki Taktikler



Sivas Kongresi'nin hukuk açısından en önemli yönü, nasıl, ulusal çapta bir

temsil mekanizmasının kabul edilmesi idiyse, siyasal bakımdan da en çarpıcı

kararı, manda olayının oldukça kesin bir çözüme bağlanmış bulunmasıdır (Manda

olayının temelini oluşturan Wilson'un ünlü ilkeleri için, Berkes bunların

komünizmi önlemek amacına yönelik biçimde Osmanlı'nın egemenliğine son

verdikleri gibi çok ilginç (ve bence haksız olmayan) bir görüş öne sürüyor

(Berkes, 1979).



Manda konusunun Erzurum Kongresi'nden beri süren bir tartışma olduğu ve

Sivas Kongresi sırasında da Mustafa Kemal'in pek çok yakın arkadaşı dahil,

güçlü bir yandaş kadrosunca desteklendiği düşünülürse, bağımsızlığa uygun ve

çözüm sağlayıcı bir sonucun alınmasının zorluğu ortaya çıkar.



Manda konusunun tartışıldığı oturuma da Mustafa Kemal Paşa başkanlık

etmektedir. Henüz tartışmalara geçmeden, önemli bir sorun hakkında

açıklamalarda bulunacağını belirtir ve şöyle der:



--Malumu alileri, bir Mister Bravn'dan bahsedilmektedir. Mister Bravn'ın

manda meselesi hakkında temaslar yapmak ve kat'i netice almak üzere Sivas'a

kadar geldiği kat'iyet ve ciddiyetle söylenmiş olduğu yüksek heyetinize

sunulan muhtırada da Mister Bravn'dan ve 50 bin kişilik bir amele ordusu

getireceğinden, bu husustaki resmi ifadelerinden bahsolunmaktadır.



Vaki olan müracaat ve talebi üzerine Mister Bravn'ı kabul ettim ve

kendisiyle uzun uzun konuştum. Amerikalı bir gazeteci olan Mister Bravn,

bana: --Hiçbir resmi sıfat ve memuriyetim yoktur. Tamamiyle hususi ve şahsi

mahiyette olarak sizinle görüşüyorum,-- dedi.



Kendisiyle manda mevzuu üzerinde de görüştüm. Mister Bravn, Amerika'nın

mandaterlik gibi bir vaziyet ve vasfı asla kabul etmeyeceğini, buna kendisinin

de taraftar olmadığını, hürriyet ve demokrasi memleketi olan Amerika'nın bir

milleti nasıl esir halinde tutabileceğinin düşünülebildiğini bana esefleriyle

nakletti. Hatta şöyle söyledi: --Manda kelimesine Amerikalılar ve Amerika gibi

ben dahi tamamiyle yabancıyım. Manda'nın tam bir tarifini dahi yapmaya

muktedir olmadığımdan emin olabilirsiniz.--



Arkadaşlarım, vaziyet böyle olduğuna ve muhtırada da Mister Bravn ve

mandadan bahsedildiğine göre, hadiseyi etüt etmekliğiniz için celseye on

dakikalık bir ara veriyorum.-- (Kansu, 1966:240).



Görülüyor ki, Mustafa Kemal Paşa, oturum başkanlığının bütün

ayrıcalıklarından, duraksamasız yararlanmaktadır. Tartışmalara bile geçmeden,

kendi düşüncelerini, yandaşlarınca açık seçik anlaşılacak biçimde

özetlemiştir.



Ayrıca, burada dikkat edilmesi gereken bir nokta, propagandanın ve karşı

propagandanın kullanılış biçimleridir. Bilindiği gibi, çağdaş propaganda

tekniğinde, gerçeğe uygun olmayan karşı propagandanın ögeleri abartılır,

güçlendirilir, iyice etkili duruma sokulur ve sonra, tam bir darbe ile,

gerçeğin karşısında yok edilir. İşte Mr. Bravn'ın durumu ve Amerikan mandası

konusunda da Mustafa Kemal öyle yapmıştır. Amerikan mandası ve yardımı

konusunda en abartmalı haberleri kabul etmiş, daha sonra, gerçek karşısında

bunları yokedivermiştir.



Dikkat edilecek bir başka nokta, Mustafa Kemal Paşa'nın kullandığı

terimlerdir. --Manda-- teriminin --esaret-- terimiyle yer değiştirmiş olması

herhalde bir rastlantı değildir. Hele hele, --Hürriyet ve Demokrasi aşığı bir

ülke--nin buna karşı olduğunun söylenmesi hiç rastlantı değildir. Benim,

Mustafa Kemal Paşa'nın konuşmasını çağdaş propaganda ilkeleri açısından

değerlendirmem, belki pek çok okura, bir abartma olarak görünebilir. --Mustafa

Kemal Paşa, o günlerde, bunları ne bilirdi, ne de bunlarla uğraşacak durumu

vardı-- diye bir itiraz ileri sürülebilir. Oysa bakın, kendisi oturuma ara

verdikten sonra ne diyor?



--Mister Bravn hakkında yapılan propagandanın yanlışlığını tebarüz ettirmek

için kongreyi keyfiyetten haberdar ettim. Bu hakikat üzerine manda isteyen

muhtıra sahipleri de bir an düşünsünler. On dakikalık ara, bu düşünmeyi temine

kafidir.-- (Kansu, 1966:240).



8 Eylül'de başlayıp 10 Eylül günü bir karara bağlanan --manda-- tartışmaları,

uzun konuşmalardan sonra, yine bir taktikle son buldu: Rauf Bey'in önerdiği

çözüm, Amerikalıların, yardım olanaklarını araştırmak ve yıllardan beri

hakkımızda yapılan olumsuz propagandanın doğruluğunu incelemek üzere

Anadolu'ya çağrılmasıydı. Mustafa Kemal Atatürk'ün --bu mektubun gönderilip

gönderilmediğini çok iyi hatırlamıyorum-- dediğine bakılırsa, konu, onun

istediği biçimde, belli bir taktik sonunda, çözüme ulaştırılmıştı

(Atatürk, tarihsiz:114) .



Bütün bu tartışmalar olagelirken, Amerikalıların tutumu hep Osmanlıların

lehine olarak algılanmıştı. Bunun en önemli nedenlerinden biri de Wilson'un,

--kendi kendini yönetim-- anlayışını savunduğu ünlü 14 ilkeyi öne sürmüş

olmasıydı. Böylece Anadolu halkı da, kendi yazgısını kendisinin belirleme

arzusunun A.B.D. tarafından kabul edileceğini sanıyordu. Oysa, A.B.D. çok

başka bir görüş sahibiydi. Türkiye'yi denetlemek istiyordu (Duru, 1978:44) .



Amerika'da egemen propagandanın sürekli olarak Osmanlılar aleyhine

yapıldığını belirten Mine Erol, bu gerçeği şu satırlarla belirtiyor: --Wilson,

yapılan propagandaların o kadar tesiri altında kalmıştı ki, Türklere karşı

olan olumsuz tutumunu, Paris Sulh Konferansı'nda da sürdürdü.--

(Erol, 1976:71.). Nitekim, o dönem A.B.D. kamuoyunun egemen tutumu da bu

yargıları desteklemektedir (Ulagay, 1974:16) .



Manda Sorunu ile Başkanlık Sorunu Arasındaki İlişkiler



Sivas Kongresi'nde olup bitenler için, iki ayrı kaynak vardır: Birinci

kaynak, Atatürk'ün Nutuk adlı yapıtıdır. İkinci kaynak ise, olayları onunla

birlikte yaşayanların anıları ve yorumlarıdır. Bu ikinci tür kaynaklar da

kendi içlerinde ikiye ayrılırlar. Bağımsızlık Savaşı sırasında ve sonra,

onunla sürekli düşünce ve eylem birliğinde olanlar (Mazhar Müfit, İsmet İnönü

gibi) bir gruptur. İkinci grup ya savaş sırasında, ya da sonra, onunla ters

düşenlerdir (Rauf Orbay, Kazım Karabekir ve hatta Ali Fuat Cebesoy gibi) .





Bu her üç tür kaynağa da yakından baktığımızda Sivas Kongresi başkanlığı ile

mandacılık arasında bazı ilişkiler görüyoruz.



Bu ilişkiler; Mustafa Kemal Atatürk'e göre, kendisi mandaya karşı olduğu

için, mandacı olanların onun başkan olmasını istememeleri biçimindeydi. Bekir

Sami'nin evinde yapılan ünlü toplantıda, kendisinin başkan olmaması yolunda

alınan kararı bütünüyle böyle yorumlamaktadır Mustafa Kemal Paşa.



Oysa, bütün kaynakların bize öğrettiğine göre, Mustafa Kemal Paşa ile

çevresindeki bazı kimselerin sorunu, temeli kişilik çatışmasına kadar inen

bir yöntem ve anlayış uzlaşmazlığıydı. Kişisel olarak Mustafa Kemal'in güçlü

kişiliğine, yöntemsel olarak da, ödün vermez tepeden inmeci laik

devrimciliğine ayak uyduramıyorlardı.



Aslında aşağıdaki satırlar, durumu oldukça güzel yansıtır:



Atatürk'ün, Söylev'deki anlatışıyla, --Milli Mücadele'ye beraber başlayan

yolculardan bazıları... Kendi fikriyat ve ruhiyatının ihatası hududu

bittikçe... Mukavemet ve muhalefete geçiyordu.--



Atatürk, o yolcuları, yüreğinde büyük kırgınlık da duymaksızın aşıp veya

etkisiz duruma getirip yoluna devam ediyordu. Çünkü, --milletin vicdanında ve

istikbalinde-- sezdiği büyük gelişme eğilimini, kendi vicdanında --bir milli

sır-- gibi taşıyarak, adım adım gerçekleştirmekle yükümlü sayıyordu

kendini.-- (Ecevit, 1977).



Bu durumu, Mustafa Kemal Paşa, kişisel gücüyle, düşüncelerini birbirini

destekler bir biçimde kullanmak için, kendine göre yorumluyor. Amacı, belli

doğrultuda olan düşüncelerini, o güne dek, kazandığı zaferlerle güçlendirdiği

kişiliğinin liderlik kuvvetiyle desteklemek. Örneğin, Sivas Kongresi'nin

açılışından önce Bekir Sami Bey'in evinde yapılan ve kendisinin Kongre

Başkanı seçilmemesi için karar alınan toplantıyı bakın nasıl yorumluyor:



--Anlaşılıyor ki, bu arkadaşlar, kendi aralarında --manda-- fikrini kabul

etmiş bulunuyorlar. Beni reis seçtirmemeye gayret sarfetmelerinin ve politik

taktiklere sapmalarının tek izahı: Kendilerinden bir, reise mandayı el

çabukluğuna getirip kongre kararına bağlanmak... arzusundan ibarettir. Ama,

hakikaten şayanı hayret ve teessüf bir manevra...-- (Kansu, 1966:233) .



Oysa, --bu arkadaşlar-- arasında olan ve onların lideri durumunda bulunan

Rauf Bey için, yukarıdaki anıları aktaran Mazhar Müfit, bakın ne diyor:



--Hakikat bu ve böyleyken, Rauf Bey'in mandacı olduğunu, manda istediğini

nereden çıkardılar ve bu şayiayı nasıl yaydılar?.. Hiç şüphe yok ki, Rauf

Bey'e --mandacı--lık izafe edenler, onun gıyabında kendi propagandaları

bakımından faydalanmak isteyenler ve Mustafa Kemal'le arasındaki münasebetleri

zedelemeye çalışanlardır.-- (Kansu, 1966:250-251).



Bütün bu çözümlemelerin ortaya çıkardığı nokta, Mustafa Kemal'in aman bilmez

bir taktisyen olduğudur.



Örgüt ve Genel Strateji Açısından Sivas Kongresi



Sivas Kongresi, Bağımsızlık Savaşı içinde belli bir yere sahip olmakla

birlikte, asıl anlamını, Mustafa Kemal Atatürk'ün devrim stratejisi içinde

kazanır.



Bilindiği gibi, bu kongrede ulusun temsil edilme olayı, genişletilmiş, o

zamanki dernekler yasasına göre kurulmuş olan derneğin adı --Anadolu ve Rumeli

Müdafaa-i Hukuk Cemiyeti-- olarak saptanmıştır. Böylece artık, Mustafa Kemal

Paşa, bu derneğin yürütme kurulu üyesi ve başkanı olarak gerektiğinde tüm

ulus adına söz söyleyebilecek ve eylem yapabilecek yetkilere sahip oluyordu.

Bir anlamda, Osmanlı Meclis-i Mebusan'ı Başkanlığına seçilememekten dolayı

yitirmiş göründüğü olanaklara, bu yolla sahip olmuştu (Vahdettin ile Damat

Ferit, Sivas Kongresi'nin toplanmasını önleyemeyince hem Anadolu'ya karşı

eylemı şiddetlendirmiş, hem de İngilizlerle İngiliz manda'sını kabul eden bir

anlaşma imzalamışlardı (Akşin, tarihsiz:5).).



Bu durumun, genel strateji içinde, Padişah'a karşı sürdürülecek olan savaşta

Mustafa Kemal'e sağladığı büyük güç açıktır (Birçok yabancı gözlemci de

Erzurum ve Sivas Kongrelerini --halk egemenliği-- kavramının temeli sayar.

Örneğin, bkz. Wortham, 1930:89-96.-- ).



Aslında, Mustafa Kemal Paşa'nın işin en başından beri, ülke çapında,

kendiliğinden ortaya çıkan pek çok tepkiye yön verdiği açıktır.



Bu konudaki en belirgin örneklerden biri, Kazım Özalp'ın anılarında görülür.

Özalp şöyle anlatıyor:



--Ayda bir kere, İzmir'in şimal mıntıkası cephelerinden ve cepheye yakın

kazalardan gelen temsilciler, Balıkesir'de toplanırlardı. Bu toplantılarda

muhtelif milli meseleler görüşülür ve mühim kararlar alınırdı. Anzavur

çarpışmasından sonra 19.11.1919'da toplanan kongre, Anzavur'a karşı yapılan

hareketi tasvip ile bu hareket sırasında gayret ve fedakarlık gösterenleri

takdir etmişti. Aynı zamanda bu kongre heyeti, General Milne hattının kabul

edilmeyeceğini ilan ile, cephelerde büyük çapta faaliyete geçilmesine ve bunun

için de çok büyük bir miting yapılmasına karar almıştı.



Üç gün devam eden bu kongrenin aldığı en mühim karar, Anadolu'daki Heyeti

Temsiliye ile muhabere edilerek --Redd-i İlhak-- unvanının bundan sonra

--Müdafaa-i Hukuk-- olarak değiştirilmesinin kabul edilmesidir. Bu suretle,

bütün Anadolu'nun müşterek bir gaye uğrunda tek bir kitle halinde hareket

ettiği ve bu mukaddes gayeye erişebilmek için Erzurum'dan İzmir'e kadar bütün

memleket halkının aynı heyecanla mücadeleye atıldığı ilan edilmiş oluyordu.



Bu yüksek işbirliğinin, memleket içerisinde ve dışarısında bizim için ne

kadar önemli olduğu ve kuvvetimizin değerini ne kadar çok arttırdığı açıktır.

Bu zamana kadar milli harekatın karşısında olanlar, Anadolu'nun ikiye

ayrılmış bulunduğu görüşündeydiler. Biz, bu kafada olanları büyük bir hayal

kırıklığına uğrattık.-- (Özalp, 1971:75).



Sivas Kongresi, Mustafa Kemal'e o güne dek düşlediği eylemi yapabilmesi

için yasal yetkilerin de verildiği bir olay niteliği taşır.



Nitekim, Velidedeoğlu da Erzurum ve Sivas Kongrelerini Milli Mücadele

örgütlenmesinin yeni bir aşaması sayar (Velidedeoğlu, 1981:9).



Sivas Kongresi ve İttihatçılar



Mustafa Kemal Paşa'nın yaşamında örgüt dönemlerinden üçüncüsü olan

Müdafaa-i Hukuk ve Redd-i İlhak dönemi, Sivas Kongresi ile kapanıyordu. Bu

dönem aslında denetimin kendi elinde olmadığı İttihatçı dönem ile bir

hesaplaşmayı da içeriyordu.



İttihatçılar döneminde gerek partiyi, gerekse hükümeti denetlemek için

yaptığı girişimler sonuçsuz kalınca bir süre sessiz kalmayı yeğ tutan Mustafa

Kemal, Birinci Dünya Savaşı yenilgisinden sonra artık sırasının kendisine

gelmiş olduğunun farkındaydı ( Mustafa Kemal Paşa'nın hükümete girme çabaları,

Vahdettin'in Padişah olması ile hız kazanır. Veliahtlığından tanıdığı

Vahdettin'i etkileyerek İmparatorluğu çıkmazdan kurtarmaya çalışır. Siyasal

çözümler arama ve iktidara el koyma arzusu, aslında daha da erken başlar. Bir

olayı kendi ağzından Asım Us şöyle anlatıyor: --Mustafa Kemal, Birinci Dünya

Harbi'nde Çanakkale, İngiliz ve Fransız donanmaları tarafından zorlandığı

zaman İstanbul'u kurtardıktan sonra bu kurtuluşun muvakkat olduğuna

inanıyordu. Almanya'nın mağlup olacağına ve onun yanında Türkiye'nin de

tehlikeye uğrayacağına kani bulunuyordu. Bunun için Almanya mağlup olmazdan

önce Osmanlı Devleti'nin münferit sulh yapması çaresini düşünüyordu. Mustafa

Kemal bir gün bu maksatla o zaman Bahriye Nazırı olan Cemal Paşa ile mülakat

yapmış ve maksadını anlatmıştır. Cemal Paşa, bunun nasıl yapılabileceğini

sorunca, --Benim elimde bir ordu var, düşmanı buradan kovan askerler icabederse

İstanbul üzerine yürür, mesele halledilir,-- demiştir.



Cemal Paşa, iptida buna muvafakat eder görünmüştür. Münferit sulh yapabilmek

için bir hükümet değişikliği olacaktı. Yeni hükümette Cemal Paşa Sadrazam,

Mustafa Kemal Harbiye Nazırı olacaktı. Bir idari inkılap yapılacaktı. Bu

şekilde aralarında sözleştikten sonra Cemal Paşa korkmuş, verdiği sözden

dönmüştür. Sözünden dönmekle beraber hadiseyi Harbiye Nazırı Enver Paşa'ya da

duyurmuştur. Mustafa Kemal bundan çok sıkılmış, hatta hiddetini yenemeyerek,

Cemal Paşa'yı düelloya davet etmiştir. Mustafa Kemal, Cemal Paşa'dan tarziye

vermesini istiyor. Şartlarını söylüyor. Aksi takdirde rast geldiği yerde

Cemal Paşa'yı vuracağını söylüyor. Hadise bu şekli alınca Enver Paşa da

vaziyetten memnun olur. Gerek Mustafa Kemal'i, gerek Cemal Paşa'yı kendine

rakip gördüğü için, her ikisinden de bu suretle kurtulacağını hesap ediyordu.

Bu sırada Mustafa Kemal'in arkadaşı Fethi Bey araya giriyor. Cemal Paşa,

Mustafa Kemal'e tarziye vermeye razı oluyor. Mustafa Kemal, Beyoğlu'nda

Perapalas Oteli'ne geliyor. Muayyen bir saatte Cemal Paşa da orada bulunur.

Mustafa Kemal'in tayin ettiği şartlar dairesinde kendisini kabul ediyor.



Hadise bu suretle kapanıyor.



Gazi, yukarıda not halinde kaydettiğim hatıralardan bahsettikten sonra

kendisine şu suali sormuştum:



--Paşam şayet Cemal Paşa verdiği sözde durmuş olsaydı ne yapacaktınız?-- Şu

cevabı verdi: --Hükümeti değiştirecek, derhal İtilaf Devletleri ile iyi şartlar

altında sulh yapacaktım. Bu suretle sonradan başımıza gelen felaketlerin

önüne geçecektim. O zaman yalnız bir bela kalacaktı. O da saltanat ve

sultanlar belası ve o belayı da mutlaka memleketin başından atacaktım. Fakat

onu başka türlü bir tedbirle atacaktım.-- (Us, 966:32-33).).



--Vatanı kurtarma-- görevi sırasında --İttihatçılık-- ve --İttihatçılar--, onun

hem en büyük desteği, hem de en büyük kösteğiydi. En büyük desteğiydi, çünkü

Bağımsızlık Savaşı'nın örgütlenmesi ancak siyasal bakımdan aktif kadroların

desteğiyle olabilirdi ve bu kadrolar genellikle --İttihatçılar--dan oluşuyordu.

Buna karşılık, İttihatçı-İtilafçı çatışması ve ayırımı topluma o denli

işlemişti ki, Bağımsızlık Savaşı'nın bu gruplardan birinin tekelinde ya da en

azından denetiminde olması, öteki grubun eyleme karşı tutum takınmasına yol

açacaktı. Nitekim uzun süre, Mustafa Kemal'in İttihatçı olduğu propagandası

etkin bir biçimde kullanılmıştı.



Oysa, gerçek tam tersineydi. Mustafa Kemal Paşa, çoktan --İttihatçılık--

dönemini kapamış, zaten hiçbir zaman denetleyemediği bu örgüte karşı olumsuz

bir tutuma girmişti.



İstanbul gazetelerinin de, Ulusal Bağımsızlık Savaşı'nı İttihatçılara mal

etmesi üzerine, Sivas Kongresi'nde, kongreye bütün katılanlarca edilecek bir

yemin kabul edildi. Bu yeminin metni şöyleydi:



--Saadet ve selameti vatan ve milletten başka hiçbir maksadı şahsi takip

etmeyeceğime, İttihat ve Terakki Cemiyeti'nin ihyasına çalışmayacağıma,

mevcut fırakı siyasiyeden hiçbirinin emeli siyasiyesine hadim olmayacağıma

vallahi billahi...-- ( Bu yemini yalnız Mazhar Müfit Kansu etmemişti.

Kendisinin Mustafa Kemal'in en yakın çalışma arkadaşlarından biri olduğunu

düşünen ve içtenliğine inanan Kongre onu dışlamadı. Mazhar Müfit'in bu yemini

etmeme gerekçesi, daha önce, İttihat ve Terakkiye ve her fırsatta, her sahada

onun menfaatine çalışacağına yemin etmiş olmasıydı.



Sivas Kongresi'nin ortamını belirtme bakımından, değerli tarihçi Uluğ

İğdemir'in yayımladığı Sivas Kongresi tutanaklarından, bu yemin metninin ilk

önerildiği biçimi ile sonradan değiştirilen ifadesine bakmak ilginç olacaktır.



4 Eylül 1335 (1919) tarihinde yapılan birinci genel toplantıda önerilen

yemin metni şöyle: --Makam-ı celil-i hilafet ve saltanata, islamiyete, devlete,

millete ve memlekete manen ve maddeten hizmetten başka bir gaye takip

etmeyerek her türlü ihtirasat-ı şahsiye ve siyasiyeden ve fırkacılık amalinden

münezzeh bir azm-ü iman ile çalışacağıma ve İttihat ve Terakki Cemiyeti'nin

ihyasına çalışmayacağıma namusum ve bilcümle mukaddesatım namına vallah,

billah.-- (İğdemir. 1969:3).



Daha sonra --hilafet ve saltanat-- sözleri çıkarılıyor ve İttihat ve

Terakki'yi suçlayıcı ifadeler konuyor: --Saadet ve selamet-i vatan ve milletten

başka kongrede hiçbir maksad-ı şahsi takip etmeyeceğime; vatanın bugün duçar

olduğu mesaib ve felaketin müsebbibi bulunan İttihat ve Terakki Cemiyeti'nin

ihyasına çalışmayacağıma ve mevcut fırak-ı siyasiyeden hiçbirisinin amal-i

siyasiyesine hadim olmayacağıma vallahi, billahi.-- (İğdemir, 1969:18).

Daha sonra, İttihat ve Terakki'nin yalnız adı bırakılarak, onu suçlayıcı

ifadeler de yeminden çıkarılıyor (İğdemir, 1969:21).) (Kansu, 1966:219).



Hiç kuşkusuz, bu durum, başında bulunduğu eylemi, bütün siyasal çekişmelerin

üstünde tutmak ve ulusu, ardında yekvücut olarak birleştirmek isteyen Mustafa

Kemal'in çok işine gelmişti. Böylece, hem kendi eyleminin bütünlüğünü

sağlıyor, güç kazanıyor, hem de İttihat ve Terakki ile tarihsel hesabını

görmüş oluyordu.



Mustafa Kemal Paşa, Sivas Kongresi'nden sonra, İstanbul Meclis-i Mebusan'ı

dağıtılana dek, ülkeyi Heyeti Temsiliye Başkanı olarak yönetmişti. İçinde

komutanların da bulundukları bu heyet, günlük işlerle de, askeri ve siyasal

konularla da uğraşıyordu (İğdemir, 1975 ve Baykal, 1974).



:::::::::::::::::::



IV-) DÖRDÜNCÜ DÖNEM: --TÜRKİYE BÜYÜK MİLLET MECLİSİ--



İstanbul Meclis-i Mebusanı'nın dağıtılmış olması, Mustafa Kemal Paşa'nın çok

işine yaramıştı.



O güne dek, sürekli biçimde tüm Anadolu için tek yönetimin temsilcisi olma

savaşımında ve savında bulunan --Kuvay-ı Milliyeciler--, yalnız belli

derneklerin biraraya gelmesi yoluyla değil, --Ulusal Meclis--i Anadolu'da

toplama yoluyla da toplumun tek ve biricik temsilcisi olduklarını --dünya

aleme-- ilan etmiş olacaklardı.



İstanbul'daki Meclis işgalci güçler tarafından dağıtıldıktan sonra, Mustafa

Kemal Paşa hemen Ankara'da bir Meclis toplama hazırlığına başladı.



Daha önce belirtmiş olduğum gibi, bu Meclis'in seçimi, bugün alışageldiğimiz

yöntemden oldukça farklıydı. Mustafa Kemal'in Meclis'in toplanmasıyla ilgili

bildirisine dikkatle bakıldığında, seçilecek kişilerin --güvenilir ikinci

seçmenler--ce seçilmesinin öngörüldüğü anlaşılır.



--Heyeti Temsiliye-- adına imzaladığı bildiride, Mustafa Kemal seçimi yapacak

olanları şöyle sıralıyordu: 1) Kazalardan çağrılacak olan ikinci seçmenler.

2) Liva merkezindeki ikinci seçmenler. 3) Liva idare meclisleri ve belediye

meclisleri üyeleri. 4) Liva Müdafaa-i Hukuk İdare Heyeti üyeleri. 5) Vilayet

merkez heyeti üyeleri, vilayet idare meclisi üyeleri ve belediye meclisi

üyeleri. 6) Vilayet merkezi, merkez kazası ve merkeze bağlı kazaların ikinci

seçmenleri.



Bütün bu kişiler biraraya gelip toplanacaklar ve seçimi tek oturumda

yapacaklardır. Görüldüğü gibi, Meclis'e seçilecek olanların seçim işlemi,

genellikle, resmi niteliği olan kişilerce ve bir ölçüde Müdafaa-i Hukuk

kuruluşlarının denetiminde yapılacaktı. Bildirinin Kolordu Komutanlıklarına da

gönderilmiş olınası, bu seçim işinin önemli ölçüde denetim altında

tutulduğunun bir işareti olarak alınabilir.



Yeni Meclis'in toplanma kararı ve seçim genelgesi, İstanbul'un 16 Mart

1920'de işgalinden hemen üç gün sonra Anadolu'ya yayılmıştır. Bu tarih,

Mustafa Kemal Paşa'nın Samsun'a çıkışından tam on ay sonradır. On ayda,

Mustafa Kemal Paşa gibi bir devrimcinin sivil ve asker yönetime egemen

olmakta çok büyük bir güçlük çekmemiş olduğu düşünülebilir.



Nitekim, kendisinin belirttiğine göre, Dersim, Malatya, Elaziz, Konya,

Diyarbekir ve Trabzon dışındaki yerlerde, hiçbir güçlükle karşılaşılmadan

seçimler yapılmış ve milletvekilleri Ankara'ya yollanmıştı. Mustafa Kemal

Paşa, bu yerlerdeki direnişi, oralardaki --rüesayi memurini mülkiyeye--

bağlıyor ve halkın gerçeği anlar anlamaz, seçime katıldığını söylüyor

(Atatürk, tarihsiz:427-428) .



TBMM'de Başkanlık Sorunu



Mustafa Kemal Paşa bir yandan --Heyeti Temsiliye-- Başkanı olarak, yeni

Meclis'in toplanma çağrısını yapıyor, öte yandan da özellikle dış güçler

karşısındaki meşruiyeti düşünerek, dağıtılan İstanbul Meclis-i Mebusan'ı

Başkanı Celalettin Arif Bey'e aynı çağrıyı onaylatmak istiyordu. Aslında,

işin en başında, İstanbul Meclisine başkan seçilmek istemesinin ardında böyle

pratik nedenler de yatmaktaydı. Nitekim, daha o zaman, bunu açıkça Mazhar

Müfit'e söylemişti (Kansu, 1968:566-567) .



Oysa Celalettin Arif Bey, hiç oralı değildi. Henüz Düzce'de olan Celalettin

Arif Bey ile yapılan telgraf haberleşmesi sonunda Mustafa Kemal durumu şöyle

görüyordu:



--Ben fevkalade selahiyeti haiz bir meclisin, Ankara'da içtimasına karar

verirken bizim Kanunu Esasi'mizde böyle bir meclisin toplanabilmesine dair

bir işaret olmadığını elbette bilirdim. Fakat kararımı verebilmek için böyle

bir işaretin mevcudiyet ve ademi mevcudiyetini düşünmek, asla hatırıma

gelmedi. Bundan başka, duçarı taarruz olan meclis azalarından kurtulabilenler

ile vilayet ve elviye mecalisi idaresinden intihab olunacak ikişer aza ile

birlikte Meclis-i Mebusan'ın yeniden, eski şekil ve mahiyetinde toplanmasını

asla hatırıma getirmedim. Bilakis büsbütün başka mahiyet ve salahiyette,

daimi bir meclis teşkil etmeyi ve bu meclisle tasavvur ettiğim inkılap

safahatını beraber geçirmeyi düşündüm.(Atatürk,tarihsiz:425) .



Bu satırlarından da açıkça anlaşıldığı gibi, Mustafa Kemal Paşa, devrimini

yapmak için yeni bir Meclis kurmak ve buna dayanmak istiyordu. Kafasındaki

asıl kurum ise, gerçek anlamıyla bir --Kurucu Meclis--ti. (Atatürk buna kendi

deyimiyle Meclis-i Müessisan-- diyor.) Çünkü amaç, rejimi değiştirmektir. Model

ise, Fransız Devrimi modelidir.



Birinci Türkiye Büyük Millet Meclisi toplanınca yine, kimin başkan olacağı

sorunu hemen gündeme gelir. Durum, Erzurum Kongresi'nden beri gözlenen

durumdur: Birçok kişi, farklı nedenlerle, Mustafa Kemal'in başkanlığına karşı

çıkmaktadır. İşin ilginç yönü, Mustafa Kemal'in buna karşı koyuş yönteminin

eski taktikleriyle aynı oluşudur: İlk sözü alır, nesnel koşullar içinde

önerdiği çözümleri ve yaptığı işleri gözler önüne serer, kendisinin doğal ve

eylemli lider olduğunu vurgular. Ayrıca, kendine karşı alınan tutumları

açıklayıp, bir anlamda, kendi seçmenlerinin yargıçlığına ve

vatanperverliklerine sığınır.



Yine ilk sözü alır Mustafa Kemal Paşa. Önce Ankara mebusu olarak söz aldığı

halde, genel durum hakkında uzun açıklamalarda bulunur. Bu açıklamalarında

vurguladığı nokta, izledikleri siyasetin --Milli Siyaset-- olduğudur. Mustafa

Kemal Paşa, --milli siyaset--i, Panislamizm ve Panturanizm karşıtı olarak

kullanmaktadır. Bir başka deyişle, gerek tarihsel, gerekse güncel koşullar

çerçevesinde, o gün için her türlü yayılmacılığı ve serüvenciliği

yadsımaktadır. --Bizim vuzuh ve kabiliyeti tatbikıye gördüğümüz mesleki,

siyasi, milli siyasettir-- ifadesinin hemen ardından, hayalperestliğe karşı

çıkmakta, --Tarihin ifadesi budur, ilmin, aklın, mantığın ifadesi böyledir.--

demektedir (Atatürk, tarihsiz:436).



Bu genel açıklamalardan sonra Mustafa Kemal Paşa, Meclis'e, bir hükümet

kurulmasının zorunlu olduğunu belirtir. Yeni açılan Meclis'e yetki ve

sorumluluklarını bildiren bir konuşma niteliği taşıyan söylevinin bu kısmında

Mustafa Kemal Paşa, çeşitli duraksamaları ortadan kaldırmak için belli

ilkeleri açıklamaktadır: 1) Hükümetin kurulması bir zorunluluktur. 2) Geçici

olarak bir hükümet başkanı ya da bir Padişah kaymakamı belirlemek, kabul

edilemez. 3) Mecliste odaklaşan Ulusal İradenin vatanın yazgısına egemen

olduğunu kabul etmek esas ilkedir. Türkiye Büyük Millet Meclisi'nin üstünde

bir güç yoktur. 4) Türkiye Büyük Millet Meclisi hem yasama, hem de yürütme

yetkilerine sahiptir.



Atatürk, Nutuk'ta, daha sonra gizli bir oturumda, kendisinin başkan

seçilmesinin sakıncalarını belirterek, dikkatleri çektiğini söylüyor.



Bugün artık gizli oturumların tutanakları elimizdedir. Atatürk'ün Nutuk'ta

söz ettiği gizli oturum, 24 Nisan 1920 tarihinde yapılan ikinci birleşimin

dördüncü oturumudur. Bu oturumdaki konuşması, genellikle olduğu gibi, bir

mantık ve taktik olayıdır.



Turanizm ve İslamizme, yabancılar korktukları için sahip çıkmadığını

anlatarak işe başlıyor Paşa. Böylece, hem Ulusal Bağımsızlık Savaşı'nın

siyasal açıdan da başarıyla ulaştırılması için gerekli koşulları düşündüğünü

belirtiyor, hem de (kendi deyimiyle) hudud-u milli'ye içerden karşı çıkılması

olasılıklarına karşı önlem almış oluyor.



Burada ilginç bir yaklaşımı var Mustafa Kemal'in: Bir Ehl-i Salip

Muharebesi'ni önlemek için İslamizm yapmadıklarını belirtmekle birlikte,

--Bittabi, selamet ve necat için yegane memba, kuvay-i alem-i İslamiyet

olmuştur.-- diyor.



Daha sonra, bütün sınırlardaki durumları çözümleyerek, bir anlamda ulusal

sınırların gerekçesini anlatıyor. Bu çerçevede, Araplarla olan ilişkilerimizi

uzun uzun irdeledikten sonra, Ermeniler ve Ruslarla olan gelişmelere de

dikkati çekiyor. Özellikle bolşevikler hakkında söylediği şu sözler çok

ilginç yaklaşımları belirtmektedir:



--İşte bu itibarla alelıtlak bizimle Bolşeviklik arasındaki münasebat

şayan-ı tetkik ve teemmül olur. Bir zamanlar oldu ki Bolşevikler nokta-i

nazarlarını daha umumileştirdiler. Hiçbir kimsenin, hiçbir milletin adat,

ahlak-ı hususiyetlerine ve milliyet esaslarına muarız değiliz. Yanlız

istibdada karşı, emperyalistlere karşı düşmanız. Biz, Avrapalıların

Bolşevizmden korktuklarını ve bizim Bolşeviklerle tevhid-i efkar ve hareket

edeceğimizden daima kuşkulanmakta olduklarını nazar-ı dikkate alıyor ve daima

düşünüyorduk ki, böyle bir şeye mecbur olmaksızın amali milliyemiz dahilinde

muayyen bir hudutta bizim şeraiti hayatiyemiz, şeraiti istiklalimiz temin

olunursa...-- (T.B.M.M. 1:4) .



Bu satırlardan açıkça anlaşılan, gerek Ulusal Bağımsızlığa olan düşkünlük,

gerekse bunu Batı dünyası içinde gerçekleştirmek arzusudur. Bu noktada

Atatürk'ün Batı'ya karşı yürüttüğü, fakat Batı içinde gerçekleştirmek

istediği Bağımsızlık Savaşı'nın bütün diyalektik ögelerini görmek olanaklıdır.



Paşa, daha sonra İngiltere ve Fransa gibi büyük devletlerle olan ilişkiler

üzerinde de durur. Padişah hükümetlerinin, onlarla olan işbirliğini sergiler.

Yunanlıların da ancak büyük devletlerin desteğiyle varlıklarını sürdürdüğünü

belirtir.



Bu arada başta Anzavur olmak üzere, ihanetler üzerinde de durur. Padişah'ın

durumuna da değinen Mustafa Kemal, Vahdettin'le doğrudan temas yanlılarına

şöyle sesleniyor:



--Farzedelim ki, resmi ve hususi her türlü temas mümkündür. Ne anlamak

istiyoruz bu temastan? Millet, istiklalini, tamamiyet-i mülkiyesini makam-ı

hilafet ve saltanatın müstakil ve masun olmasını vicdani bir emel telakki

etmiştir. Bunun için burada çalışıyoruz ve çalışacağız. Halife-i Müsliminin

bundan başka bir şey düşünmesine imkan tasavvur ediyor musunuz? Ben şahsen

hiçbir şey düşünmem. Zat-i Şahanenin ağzından aksini işitsem mutlaka bunun

icbar ve tazyik altında olduğuna hükmederim.-- (Borak, 1977:31).



Vahdettin'i saf dışı bırakmak için çok güzel bir fırsatı da, Fevzi Paşa'nın

(Mareşal Fevzi Çakmak) Anadolu eylemine katılmak istemesi üzerine yakalıyor

ve bunu, hemen konuşmasında değerlendiriyor: Önce Padişah'ın kendilerine

karşı ilan ettiği fetvayı --düzmece-- (sania) diye niteliyor, daha sonra şu

örneği veriyor: --Bu kabineden evvel Harbiye Nazırı Fevzi Paşa Hazretleri

namus ve haysiyet ve şerefi itibariyle kendisini yakından tanıyan

arkadaşlarımızın taht-ı tasdikında olduğu üzere şüphe ve tereddüt

edilmeyecek evsaf-ı güzideye maliktir. Bir emrinde:



--İngilizlere hürmet edeceksiniz, İngilizlerin emrini dinleyeceksiniz. Böyle

hareket etmediğiniz takdirde mahvolacağız. Bu tarz-ı hareketi hamiyet-i

vataniyenizden rica ederim.-- diyor.



Ve bazı zayıf muhakemeli insanlar: --İhtimal ki vaziyet başka türlüdür; bu

kadar muhterem bir arkadaş böyle desin.-- Biz, böyle bir teenniye lüzum

görmedik ve bunun düşman tarafından not edildiğine hükmettik.



--Kaçırdığı yaveri Salih Bey buraya geldi ve: --Aman-- dedi, --Harbiye Nazırı

süngü altındadır. Zorla imla ve imza ettiriyorlar. Evamire ehemmiyet

verilmemesi lüzumunu bildirmek için beni gönderdi.--



Ve bugün o zat-ı şerif tahlis-i giriban ediyor, Geyve'de bulunuyor. Bir

saat evvel kendisiyle görüştüm.-- (TBMM, 1:9; Borak, 1977:32),



Görüldüğü gibi, Fevzi Paşa, Mustafa Kemal'in açısından --tam zamanında--

Anadolu'ya geçmektedir. Tam Türkiye Büyük Millet Meclisi açılır ve Meclis'in

Padişah karşısındaki tutumu tartışılırken, İstanbul'da kalanların baskı

altında olduğunu belirten canlı bir kanıt olarak; Padişah'ın etkisini yok

edici bir görev yapmıştır Fevzi Paşa. Atatürk'ün kendisine olan saygısını

buna bağlamak gerekir.



Fevzi Paşa'nın önceleri yalnız Anadolu eylemine değil, Mustafa Kemal

Paşa'nın kişiliğine de önemli itirazları vardı (Karabekir, 1960:391-392) . Bu

nedenle Fevzi Paşa'nın Anadolu'ya katılmasının önemi çok büyüktür.



Pek doğal olarak, İstanbul hükümetinin ve Halife-Sultan'ın bu durumu,

Mustafa Kemal Paşa tarafından, Padişah ile doğrudan temas isteyenlere karşı

da bir koz olarak kullanılmıştır.



Mustafa Kemal Paşa, bütün bu açıklamaların sonunda, kendisinin başkanlığı

konusuna geliyor. Önce arkadaşlarının hepsinin (kullandığı terim --tekmil

arkadaşlarım--dır) kendisinin başkanlığından yana olduğunu söylüyor. Daha

sonra, ulusun iradesinin en önemli gerçek olduğunu ve bunun Meclisce temsil

edildiğini belirtiyor. Sonra da konuşmasını şöyle sürdürüyor:



--Daima bu vahdetleri, bu mevcudiyetleri şu veya bu şahsın üzerinde temerküz

ettirmek, hatta İngilizlerin yeni günlerde, yani İstanbul'u işgal sırasında

İngilizlerin hükümete verdikleri notada benim ismim zikredilmiştir. --Bu adamı

reddediniz--, --Bu adamı tel'in ediniz-- denilmiştir.



Bu adam red ve tel'in olunursa, mevcudiyet-i milliye esasen yoktur.

İkincisi, dahil-i memlekette bütün millete karşı menfi propagandalarda

bulunuluyormuş. Esası yoktur. Bu, hakikat olmamakla beraber düşmanların elinde

bir silahtır. Binaenaleyh, bu mahzuru nazarı dikkat-i alinize arzediyorum.



Millete yapılan menfi propagandalardan yine mesele şahsi olarak

gösterilmektedir. Bu da bittabi fevkalade tesirat yapar. Bu itibarla

maksadımızın istihsali için düşmanlarımıza silah verecek her türlü hususattan

tevakkü etmeniz iktiza eder. Yalnız ve yalnız bir şey düşünmeye mecburuz: O

da, memleketin halasıdır. Burada mevzubahis olacak şahıs meselesi, hatır

meselesi değildir. (Alkışlar.) Binaenaleyh, bütün hakayıka vuzuhla vakıf

olarak isabetli kararlarınızı vermenizi maruzat-ı selifemde işaret ettiğim

gibi, memleketin menafii namına temenni ederim.



Millete istiklal temin edileceği güne kadar bir fert olarak bütün

mevcudiyetimle çalışmaya mukaddesatım namına söz vermişimdir. Bu sözü burada

tekrar etmekle kesb-i şeref eylerim (Alkışlar).-- (TBMM, 1:9-10; Borak,

1977:34) .



Görüldüğü gibi, Paşa, bu etkileyici ve kapsamlı konuşmasında, aynı

paragrafta, yabancıların isteğine uyularak kendisi reddedilirse ulusal

varlığın da reddedilmiş olacağını söyledikten sonra; son derece belirsiz bir

menfi propaganda kavramından söz etmekte ve bunu --seçilmesinin sakıncası--

olarak dikkate sunmaktadır. Bu konuşma aslında kendisinin Nutuk'ta ifade

ettiği gibi Meclis'i --seçilmesinin sakıncaları hakkında uyarmaktan-- çok,

seçilmesinin gerekçelerini ve seçilmemesinin sakıncalarını belirtmeye

yönelikti. Nitekim, hemen konuşmasından sonra söz alan Antalya Milletvekili

Hamdullah Suphi (ünlü hatip Hamdullah Suphi Tanrıöver), --Reisin intihabı

ruznamemize dahil olan mevat arasındadır. Fakat, Paşa Hazretlerinin verdiği

izahattan anlaşılıyor ki, yavaş yavaş büyüyen tehlikeye karşı emir verecek,

zatı veya zevatı aramızdan terhis etmek ve ona selahiyet vermektir.-- diyerek,

Meclis'in bu konuşmadan nasıl etkilendiğini açıkça belirtiyor (TBMM, 1:10).



Başkan seçtikten sonra, Meclis'in yaptığı ilk işlerden biri, 29 Nisan

tarihinde --Hıyanet-i Vataniye-- yasasını kabul etmek oldu. Böylece, yasama

hakkı ile birlikte yargı hakkının da kullanılması için İstiklal Mahkemelerinin

temeli atılıyordu (Aybars, 1975:46). Mustafa Kemal, Meclis'i göstermelik

olarak değil, iş görmek için kurmuştu.



Meclis İradesine Karşı Mustafa Kemal'in İradesi



Mustafa Kemal Paşa, Türkiye Büyük Millet Meclisi'ni topladıktan sonra, onu,

günün değişen ve her yöne çekilebilecek akımlarına karşı sürüklenmeye

bırakmak niyetinde değildi. Tam tersine, Türkiye Büyük Millet Meclisi, onun

için, kendi deyimiyle, --inkılapların birlikte gerçekleştirileceği-- bir araçtı.

Yalnız eylem birliği açısından değil, aynı zamanda otoritesinin de hukuksal

kaynağını oluşturan bir araç. Bu yüzden, belli durumlar ortaya çıktığı ve

Meclis'in iradesi kendi iradesine ters düştüğü zaman, hiç duraksamadan, doğru

bildiği biçimde kendi eylemini sürdürmüş ve Meclis'i de kendisini izlemek

zorunda bırakmıştı.



Bu konudaki en doğru yargılardan birini yine Falih Rıfkı dile getirmiştir:

--Söyler, inandırır, zora getirir, susturur, fakat Meclissiz yapamaz.--

(Atay, 1969:289).



Açılıştan hemen sonra, Kavaklı Fevzi Paşa'nın (Fevzi Çakmak) , İstanbul'dan

gelmesi ve Meclis'te Padişah'ın aciz durumunu anlatarak, Mustafa Kemal'i

destekleyici bir konuşma yapması, Atatürk'e çok yardımcı olmuştur

(Gençosman, 1980:119-125) .



Meclis'le Mustafa Kemal arasındaki ilk önemli çatışma, 4 Eylül 1920

tarihinde çıkar. Bu tarihte, Tokat Milletvekili Nazım Bey, 89'a karşı 98 oy

ile İçişleri Bakanlığına seçilir (Bilindiği gibi, o dönemde, Bakanlar

doğrudan doğruya ve tek tek Meclis tarafından seçilmektedir) .



Seçim sonrasını Atatürk şöyle anlatmakta:



--Nazım Bey, dakika fevtetmeksizin büyük istical ile Vekalet makamına gidip

ifayı vazifeye başladı. Badehu, Heyeti İcraiye Reisi de bulunmam hasebiyle

beni ziyarete geldi.



Ben, Nazım Bey'i kabul etmedim. Meclisi Alinin, mazharı itimat ve intihabı

olan bir vekili kabul etmemekle, ihtiyar ettiğim muamelenin mahiyet ve

nezaketini elbette takdir ediyordum. Fakat, memleketin büyük menfaati, beni

bu yolda harekete mecbur tutuyordu. Bittabi, hareketimin sebebini izah ve

ispat edeceğimden ve izalı edeceğim noktanın Meclis-i Alice de mühim

görüleceğinden emindim.-- (Atatürk, tarihsiz:500).



Görüldüğü gibi Mustafa Kemal Paşa, tıpkı Falih Rıfkı'nın dediği gibi

davranmaktadır.



Mustafa Kemal Paşa'nın bütün kararları, ince taktik hesaplarıyla birlikte

gerçekleştirilmiştir. Örneğin, dağınık Kuvayi Milliye'den örgütlü ordu

sistemine gitme düşüncesini bile, Ali Fuat Paşa'yı Moskova Elçiliğine

yollayarak gerçekleştirmeye başlamıştı (Atatürk, tarihsiz:504) .



Mustafa Kemal Paşa'nın Çerkez Etem karşısındaki tutumu da aynı biçimdedir.

Son ana dek, öğüt heyetleri göndermiş, karşılıklı konuşmalarda bulunmuş,

sonunda, Tevfik ve Etem kardeşleri kendi kendilerinin hatalarıyla köşeye

sıkıştırarak, sorunu çözmüştür. Örneğin, Birinci İnönü Savaşı'nda, Çerkez

Etem, Yunanlılara katılıp, ihaneti kesinleştikten sonra, Mustafa Kemal'in

söylediği, --Ben zaten biliyordum. İş çoktan bu vaziyetteydi. Fakat işleri

vakitsiz nasıl bozabilirdim.-- sözü, onun bu zamanlamasının kesin kanıtlarından

biridir (Nadi, 1955:10). Bir anlamda Çerkez Etem'e başka seçenek bırakmamış

olması, dikkatle uygulanmış bir taktiğin zaman içindeki sonucu değil midir?



Mustafa Kemal bir yandan Meclis içi taktiklerle uğraşırken, öte yandan dış

ilişkiler de özel bir dikkat istiyordu, Padişah hükümetinin varlığını

sürdürmesi, örneğin Londra Konferansı'nda sorunlar çıkarmıştı. Atatürk,

içişlerde gösterdiği dikkati ve beceriyi, dış ilişkilerde de koruyordu. Esas

olarak Sevr Andlaşması'nın küçük değişikliklerle kabul ettirilmesi amacına

dönük bu konferansta İstanbul hükümetini temsil eden heyet, asıl söz sahibinin

Türkiye Büyük Millet Meclisi adına gelenler olduğunu bildirince, dış ülkeler

açısından Mustafa Kemal eyleminin önemi ve yasallığı büyük ölçüde artmıştı.

Buna karşılık, Türkiye Büyük Millet Meclisi hükümetinin Dışişleri Bakanı

Bekir Sami Bey'in, Meclis'in onayı dışında yabancı ülkelerle ikili anlaşmalar

yapmaya kalkması Atatürk tarafından uygun karşılanmamıştı (Özellikle

Sovyetler'in bu durumdan çok rahatsız oldukları anlaşılıyor. Çiçerin ile o

zamanki Moskova Büyükelçimiz Ali Fuat Paşa arasında ilginç yazışmalar olmuş

(Yerasimos, 1979;301, 311-313). (Afetinan, 1977:82). Nitekim bu durumu,

sonradan Atatürk, gerekçelerini de uzun uzun anlatarak, Nutuk'ta, açıkça

kınamıştır (Atatürk, tarihsiz:537-593) . Türkiye Büyük Millet Meclisi'nin tam

bağımsızlığa gölge düşürecek hiçbir anlaşmaya tahammülü yoktu. Mustafa Kemal,

bütün bu noktaları büyük bir duyarlılıkla izliyordu.



Anadolu ve Rumeli Müdafaa-i Hukuk Grubunun Kurulması



Gerek seçimlerin yapılış biçimleri, gerekse İstanbul'dan katılanlarla,

yeniden seçilip gelenler arasındaki farklılıklar, Mustafa Kemal'in Meclis

Başkanı olarak, istediği yolda çalışmalar yapmasını güçleştiriyordu.



Günümüzde, --Oligarşinin Demir Yasası-- diye bilinen ve genellikle gerek

kapitalist, gerekse sosyalist sistemlerde, bürokratikleşme eğilimlerinin her

türlü örgüt içinde bir azınlığın yönetim ve denetimine gittiği görüşü, 1920

Türkiye'sinde işlevsel bir niteliğe sahipti.



Aslında, Michels'in büyüyen örgüt yapıları için geliştirdiği --Oligarşinin

Demir Yasası--, iki temel değişmeye dayalıdır. Birinci temel değişme büyümedir.

Örgüt zamanla o denli büyür ki, artık, siyasal bir parti içinde bile herkesin

doğrudan doğruya yönetime katılması olanaksızlaşır. İkinci temel değişme

uzmanlaşmadır. Gerek yönetim, gerek iletişim sorunları, o denli

karmaşıklaşmıştır ki, bunların içinden ancak yüksek uzmanlık düzeyinde olanlar

çıkabilirler. Üstelik bu eğilimler nesnel ve zorunludur. Tümüyle demokratik

katılmadan yana olan ve bu inancı güçlü nitelik taşıyan örgütlerde bile ister

istemez ortaya çıkar (Michels, 1962).



İşte Türkiye Büyük Millet Meclisi'nin açılmasıyla, bir yandan Mustafa Kemal

Atatürk'ün özellikle dışarıya karşı istediği meşruiyet sağlanırken, öte

taraftan, --Oligarşinin Demir Yasası-- işlemeye başlıyordu. Bu kaçınılmaz

olmanın da ötesinde, zorunlu bir gelişmeydi.



Bağımsızlık Savaşı sonrası reformlar kadar, bağımsızlık savaşının

kendisinin başarılmasında da kaçınılmaz bir işlev sahibi olan Türkiye Büyük

Millet Meclisi, aslında son derece hızlı ve etkin kararlar alınması gereken

bir savaş döneminde, özellikle eşcinsten olmayan niteliğiyle önemli bir

--ayak bağı-- olabilirdi. Bir --ayak bağı-- olmak için her özelliğe de sahipti:

Ayrı cinsten olmanın ötesinde, çok üye, Mustafa Kemal'i anlamaktan da,

anlayınca onaylamaktan da çok uzaktı. Düşmanın kovulma yöntemleri dahil,

hiçbir konuda düşünce birliği yoktu. Birçok serüvenci ve çıkarcı da Meclis

sandalyelerini kapabilmişti.



Mustafa Kemal Atatürk, Michels'i bilmiyordu ama, devrim yöntemlerini ve

örgütsel alışmanın yarar ve zararlarını, erdem ve sıkıntılarını biliyordu.



Mustafa Kemal bir yandan TBMM'nin kendisine sağlıyacağı yararları biliyor,

öte yandan, savaş içinde gerekli olan hızlı karar alma mekanizmasını

engelleyeceğinden korkuyordu. Bir kaygısı da, sonradan yapacağı reformlara

karşı çıkılmasıydı. Bu nedenle, daha baştan birtakım önlemler almıştı.

Bunların başında, Meclis'in seçim mekanizmasına kendi görüşünü

benimseyenlerin egemen olmasını sağlamak geliyordu. Bu çalışmamda ben,

özellikle Meclis için yapılan seçim mekanizmasını aynıyla aktararak bu konuya

dikkatleri çekmek istedim. Çünkü, Mustafa Kemal'in devrimci dehası ve örgütçü

niteliğini en iyi belirleyen örneklerden biridir yeni Meclis'in seçilmesi.

İşin ilginç yanı, olayın önemini kendisi de büyük Nutuk'ta belirtmektedir:



--Malumu alinizdir ki, Birinci Büyük Millet Meclisi'ne milletçe aza

intihabolunurken Anadolu ve Rumeli Müdafaa-i Hukuk Cemiyeti'nin heyetleri de

müntehibi saniler meyanında bulundular. Buna nazaran denilebilirdi ki, Büyük

Millet Meclisi; heyeti umumiyesiyle, aynı zamanda Anadolu ve Rumeli Müdafaa-i

Hukuk Cemiyeti'nin siyasi bir grubu mahiyetindeydi.-- (Atatürk, tarihsiz:593).



Görüldüğü gibi, Mustafa Kemal Paşa, açıkça, kendisiyle --hemfikir-- bir

Meclis oluşturınaya çalışmıştı. Bu Meclis, kendisinin tümüyle denetlediği

--Müdafaa-i Hukuk Cemiyeti--nin bir --siyasi grubu-- olacaktı. Nitekim, Tunaya,

TBMM'e, Sivas Kongresi'nin genişletilmiş bir biçimi olarak bakar

(Tunaya, 1981:219) .



Oysa, işler beklenildiği gibi gelişmedi. Atatürk, Nutuk'ta beş ayrı gruptan

ve --hususi maksatlar etrafında bazı küçük teşekküllerin hali faaliyette

bulundukları--ndan söz etmektedir (Atatürk, tarihsiz:594) .



Devrimlerin ve savaşın, hele ikisi içiçe geçmiş ise, tartışmayla yitirecek

fazla zamanı yoktur. Nitekim, saltanatın kaldırılması tartışmaları sırasında

Atatürk, bunu son derece kesin ve açık bir biçimde belirtmiştir (Atatürk,

tarihsiz:690-691).



Mustafa Kemal, her büyük örgütçü gibi, önce, oluşmuş bulunan gruplarla

işbirliği yollarını arıyor. Bunlar da hiç kuşkusuz iki ana yöntem çerçevesinde

toplanmaktadır: Grupların tümünü, ortak noktalar çerçevesinde toplamak ya da

birini güçlendirerek, ötekilerin onu izlemesini sağlamak. Fakat, bu

yöntemlerin ikisi de sonuç vermeyince, Mustafa Kemal Paşa, Meclis'te --Anadolu

ve Rumeli Müdafaa-i Hukuk Grubu adıyla bir grup kurmaya karar veriyor. Yeni

kurduğu gruptan iki görev beklemektedir Mustafa Kemal Paşa: Birinci görev

--Misakı Milli esasatı dairesinde memleketin tamamiyetini ve milletin

istiklalini temin edecek sulhü müsalemeti istihsal için, milletin bilumum

kuvayı maddiye ve maneviyesini icabeden hedeflere tevcih ve istimal edecek ve

memleketin resmi ve hususi bilumum teşkilat ve tesisatım bu maksadı esasiye

hadim kılmaya-- çalışmaktır .



Görüldüğü gibi birinci amaç, tümüyle düşmanın ülkeden kovulmasına

yöneliktir. Üzerinde herhangi bir tartışma da yoktur. İkinci nokta ise

oldukça ilginçtir. Buna göre, yeni grup --devlet ve milletin teşkilatını,

Teşkilatı Esasiye Kanunu dairesinde şimdiden peyderpey tesbit ve ihzara--

çalışacaktır (Atatürk, tarihsiz:595) .



10 Mayıs 1921 günü bu iki madde ve öteki maddeler, grubun örgütlenmesine

esas olarak kabul edildi. Görüldüğü gibi, Mustafa Kemal, kendi eylemini

sürekli iki amaçlı düşünmüştü: Kurtuluş Savaşı ve yeni bir devletin kurulması.

Bu nedenle de, yeni grubun esas ilkelerini bu iki amaca göre belirlemişti.



Oysa, karşıtları, işin ta başından beri, onun, savaşı kazandıktan sonra

devlete el koyacağından ve tüm düzeni değiştireceğinden kuşku duyuyorlardı.

Nitekim Hoca Raif Efendi -ki, Mustafa Kemal Paşa'ya zamanında en büyük desteği

vermiş olan vatanseverlerden biridir-. Erzurum Müdafaa-i Hukuk Cemiyeti'nin

adını Muhafaza-i Mukaddesat Cemiyeti diye değiştirerek, hilafetin ve

saltanatın korunmasını amaçları arasına alıyor. Bununla da yetinmeyerek

Mustafa Kemal'in taktiklerini izleyen bir biçimde, bu yaptıklarını, çevre

illere de bildirip, örneğin, Kazım Karabekir Paşa gibi askerlerle de temasa

geçiyor. Kendisinin grup kurmasının gerekçesi olarak savunduğu ana düşünce,

--Müdafaa-i Hukuk Grubu'nun maksadının hilafet ve saltanat şeklinin

Cumhuriyet'i inkılabını istihdaf eylediği--dir.



Buna karşrlık, Cumhuriyet'i ilana kararlı olan ve tüm hazırlıklarını ona

göre yapan Mustafa Kemal Paşa, durumu kendinden soran ve --fırkalar üstü--

kalmasını öğütleyen Kazım Karabekir'e hiç duraksamadan: --Raif Efendi'nin

saltanat şeklinin Cumhuriyetçiliğe kalbi mahsus olduğu hakkındaki fikri

vehimdir.-- diye yanıt veriyordu (Atatürk, tarihsiz: 599) . Yine bu yanıt

çerçevesinde, kendisinin --icrai bir meclis--in başkanı olduğu için, çoğunluk

fırkası başkanı bulunmasının da doğal olduğunu bildiriyor ve kurduğu grubun

başkanlığından ayrılmaya hiç niyeti olmadığını belirtiyordu. Ayrıca, bu

grubun fırka benzeri niteliğini de kabul etmiş oluyordu.



Anadolu ve Rumeli Müdafaa-i Hukuk Grubu'nun kurulması Birinci Türkiye Büyük

Millet Meclisi'nin tarihinde de, Mustafa Kemal'in eyleminde de bir dönüm

noktasıdır. Böylece artık, --çoğunluk adına-- iş gören Mustafa Kemal, bunu,

--küçük bir azınlık--la yönetmek olanaklarına kavuşmuş oluyordu.



Başkumandanlık:



Oligarşinin Demir Yasasından Mustafa Kemal Yönetimine



Aslında, tüm küçük gruba bağlı yönetim çabaları pek de geçerli değildi.

Mustafa Kemal, Erzurum Kongresi'nden beri hep çevresinde --temsil-- niteliği

olan küçük gruplar bulundurmuş ve kararlarını genelilikle bu grupların

başkanı olma gibi yasal bir dayanağa bağlamıştı. Fakat, yine kendisinin

ifadelerinden anlıyoruz ki, aslında bu --temsil-- niteliği olan küçük gruplar

hemen hemen hiçbir zaman tam anlamıyla oluşmuyor. Onların başkanı olarak,

Mustafa Kemal, onların --temsil-- yetkilerini de kullanıyor. Böylece, aslında

bir temsil hiyerarşisi ile --Oligarşinin Demir Yasası--na giden olay, Mustafa

Kemal eyleminde, bir devrimcinin temel taktiği oluyordu.



Üstelik, Mustafa Kemal bu uygulamaya zorlanıyordu da. Bir başka deyişle,

gerek dayandığı büyük gruplar, gerekse küçük --temsili-- gruplar özellikle

bunalım anlarında kendisinin kayıtsız koşulsuz sorumluluk yüklenmesini

istiyorlardı. Bunun altında, hiç kuşkusuz, onun bütün çevresini aşan

devrimcilik nitelikleri yatıyordu. Bir başka neden de, lidere duyulan güven

duygusu kadar zor durumlarda liderin de zorlanacağını ve belki de

yıpranacağını umut edenlerin varlığından geliyordu. Çünkü, ona inananlar

kadar, inanmayanlar da Türkiye Büyük Millet Meclisi içinde etkin

gözüküyorlardı.



Nedenleri çeşitli olmakla ve kimi zaman da çelişik amaçlardan kaynaklanmakla

birlikte, Mustafa Kemal'i --Tek Adam--lığa zorlayan durumların ve kişilerin

sürekli gündemde bulunduğu bir gerçektir. İşin ilginç yanı, Mustafa Kemal'in

bu önerileri değerlendirmekteki ustalığıdır. Gerek zamanlamayı, gerekse

koşulların olgunlaşmasını hiç gözardı etmemiş, uygun zaman geldiğinde hemen

kendi ilkelerine göre eyleme geçmiştir. Bunun en güzel bir örneklerinden biri,

başkomutanlık sorunudur.



Meclisteki uzun tartışmalardan sonra Mustafa Kemal'in başkomutanlığı kabul

edip etmemesi, sanki savaşın, yazgısını önemli bir biçimde etkileyecek bir

öge olarak belirmişti. Hiç kuşkusuz, bu sonucun ortaya çıkmasında Mustafa

Kemal'in önceleri sessiz kalarak, olayların gelişmesini beklemesi de etkin

olmuştu. Aslında, orduları zaten güvendiği arkadaşları aracılığıyla yönettiği

için, başkomutanlığı hukuken de yüklenmesi, durumu çok değiştirmeyecekti.

Bunu bilen Mustafa Kemal, hem Meclis içinde ve dışında oynanan oyunları

bozmak, hem de ülkenin genel durumu çerçevesinde ciddi önlemler almak için,

başkomutanlığı özel koşullarla kabul edeceğini bildirdi. 4 Ağustos 1921

tarihinde Türkiye Büyük Millet Meclisi Başkanlığına şöyle bir önerge verdi:



--Meclis azayı kiramının umumi surette tezahür eden arzu ve talebi üzerine,

Başkumandanlığı kabul ediyorum. Bu vazifeyi; şahsen deruhte etmekten tahassül

edecek fevaidi, azami süratle istihsal edebilmek ve ordunun maddi ve manevi

kuvvetini azami süratte tezyit ve ikmal ve sevki idaresini bir kat daha

tarsin için, Türkiye Büyük Millet Meclisi'nin haiz olduğu salahiyeti, fiilen

istimal etmek şartıyla deruhte ediyorum. Müddeti ömrümde, hakimiyeti

milliyenin en sadık bir hadimi olduğumu nazarı millete bir defa daha teyid

için bu salahiyetin üç ay gibi kısa bir müddetle takyid edilmesini ayrıca

talep ederim.-- -- (Atatürk, tarihsiz: 611).



Açıkça görüldüğü gibi, bu yazısıyla Mustafa Kemal, --Tek Adam-- olmaya

talipti. Onun bu isteğine karşı çıkanlar, yine kendi ifadesine göre, iki

noktada kuşku duyuyorlardı: Birinci nokta, tüm yetkileri Mustafa Kemal

üzerine aldığı için, artık Meclis'i gereksiz sayıp kapatabileceğiydi. İkinci

nokta ise, o dönem Meclisinin havasını aktarabilmesi bakımından çok ilginçti:

Birtakım milletvekilleri, kendi güvenliklerinden kaygı duyuyorlardı. Hiç

kuşkusuz, bunlar, kendilerini Mustafa Kemal'e açıkça karşıt gören ve bu

yüzden şu ya da bu biçimde tasfiye edilmelerinden korkan milletvekilleriydi.



Mustafa Kemal Paşa iyi bir taktisyendir. Tüm bu kaygıları dinler, hak verir;

bunların hepsine çare bulan bir yasa önerisinde bulunur. 5 Ağustos'ta bu

öneri kabul edilir. Böylece, artık yalnız fiilen değil, yasal olarak da.

Mustafa Kemal --Tek Adam--dır. Üstelik bunu, hiçbir zorlamaya başvurmadan,

tümüyle, Meclis'in isteğiyle, adeta --lütfen-- kabul etmiştir. Tarihteki öteki

--liderler--in tek adam olabilmek için başvurdukları yollar akla gelirse,

Mustafa Kemal'in onlara olan taktik üstünlüğü hemen ortaya çıkar.



Kısaca, Mustafa Kemal'in Meclis'in tüm yetkilerini kendinde topladıktan

sonra yaptıklarına bakarsak, bu yetkilerin hiç de --lafta kalmadığını-- ve

sonuna kadar, işlevsel bir biçimde kullanıldığını görürüz. Hemen 7 ve 8

Ağustos tarihlerinde on adet emir çıkartıyor. --Tekalifi Milliye-- emirleri

elenen bu emirler, ordunun gereksinmesi olan araç, gereç ve uzmanların

sağlanması için ülke halkının topyekun seferberliğini öngörüyordu. Ayrıca,

son derece önemli bir nokta olarak da, İstiklal Mahkemeleri oluşturup, bunları

Kastamonu, Samsun, Konya ve Eskişehir'e yollamıştı. Bu arada, hükümette de

bir iki değişiklik yaparak, ordunun yönetimini daha etkin bir biçime sokmuştu.



Bütün bu açıklamalardan da anlaşılacağı gibi, Mustafa Kemal için --örgüt--

ancak devrimci eylemine güç kattığı oranda işlevseldi. Bu güç ise en kısa

biçimde, önce küçük grupların oluşturulması, daha sonra da bu küçük gruplar

içinde --lider--in yetkisinin --meşru--laştırılması açısından anlam taşıyordu.



Nitekim, Başkomutanlığın uzatılması kabul edilmediği zaman, hemen --işlevsel

devrimcilik--i ön plana çıkmış ve --Düşman karşısında bulunan ordumuz başsız

bırakılamazdı. Binaenaleyh, bırakmadım, bırakamam ve bırakamayacağım.--

demiştir (Atatürk, tarihsiz:662).



Mustafa Kemal'in Başkomutanlık yetkileri konusunda çok hassas olduğu

bilinen gerçeklerdendir. Örneğin, Nureddin Paşa'nın neden olduğu Koçgiri olayı

üzerine Meclis'te yapılan tartışmalarda, Mustafa Kemal çok titizdir. Artık

açıklanmış olan bu gizli oturumların tutanaklarına göre, Meclis kendisine

güven duymuyorsa, yetkilerinin üzerinden alınabileceğini, fakat Başkomutanlık

yasası yürürlükte olduğu sürece; işlerine hiç kimsenin, Meclis'in bile

karışmaya hakkı olmadığını söylüyor (Borak, 1977:242-243).



TBMM Döneminin Değerlendirilmesi



Mustafa Kemal Atatürk'ün eylem süreci içinde en önemli örgüt dönemi TBMM

dönemidir. Bunun iki nedeni vardır. Birinci neden, düşmanın bu dönem içinde

yenilmiş olmasıdır. İkinci neden ise, Mustafa Kemal Paşa'nın liderliğinin

gerek yasal ilkelere oturması, gerekse uygulamada birçok kez kanıtlanması

açısından tam anlamıyla meşruluğuna bu dönemde kavuşmuş olmasıdır.



Meclis döneminin önemli özelliklerinden biri, artık bağımsızlık eyleminin

yurt içinde de tümüyle bir devlet örgütü eliyle yönetilmeye başlanmış

olmasıdır. Bu devlet örgütü anlayışı, tüm alanlarda etkinliğini gösteriyordu.

Örneğin, basın, bilinçli biçimde desteklenmeye başlanmıştı. Bir yandan yeni

kurulan resmi Anadolu Ajansı'nın elemanları ile yurt dışına haber verilirken,

öte yandan Hakimiyet-i Milliye ve Yeni Dünya gazetelerine maddi yardım

yapılıyordu (Öztoprak, 1981:32-33) .



Gerek düşmanın yenilmesi, gerekse kurulacak olan yeni siyasal ve toplumsal

yapı içinde meşru tek adam kimliğinin kazanılması, çok büyük ölçüde onun

örgütçülüğüne bağlı olaylardır. Konuya bu açıdan bakıldığında, örgütün

belirleyiciliği açısından Türkiye Büyük Millet Meclisi'ne önemli bir yer

vermek gerekir. Çünkü, ondan önceki örgüt denemeleri ya ilk girişimler olduğu

için sonuçsuz kalmış, ya da ancak Meclis dönemindeki başarılara hazırlık

niteliği taşıdığından belirleyici olamamıştır. Parti dönemi olarak ele

alacağım beşinci ve son dönem de yalnızca Meclis döneminin işlevsel bir

uzantısı sayılabilir.



:::::::::::::::::::



V-) BEŞİNCİ DÖNEM: --PARTİ DÖNEMİ- DEVRİMİN YAYGINLAŞTlRILMASI--



Her devrimci eylemin bir kurumlaşma dönemi vardır. Eylem başarılmış,

iktidara el konulmuştur. Artık; sahip olunan ideoloji doğrultusunda yeni

toplumun yaratılması için uygulamalara geçme zamanı gelmiştir.



Bu konuda Atatürk şöyle diyor:



--... Her yerde siyasi fırka teşkili hakkında da halk ile uzun hasbihallerde

bulundum... Bu fırkanın nasıl ,bir program takibetmesi lazım geleceği

hakkında bilcümle vatanperveranın, erbabı ilmü fennin müzaheret ve müşaretine

müracaat etmiştim. Gerek bazı zevattan aldığım tahriri mütalaattan ve gerek

halk ile müdavelei efkardan çok istifade ettim.-- (Atatürk, tarihsiz:718) .



Görülüyor ki Atatürk, partisini kurmadan önce çok kişiyle konuşmuş,

uzmanlara ve halka danışmış, onlardan yazılı ve sözlü olarak düşünceler

almıştır. Bu düşüncelerden ne denli yararlandığı ya da gerçekten bir --danışma--

yapıp yapmadığı çok önemli değildir. Önemli olan, arkasından tarihe mal olacak

bir metinde partiyi kurarken, bütün bunları yapmış olduğunu belirtmesidir. Bu

durum, onun, olayı nasıl gördüğünü ve nasıl göstermek istediğini belirtir:

Doğru ya da yanlış, Mustafa Kemal Paşa, --Halk Partisi'ni, halkla birlikte

kurduğunu-- vurgulamak istemektedir.



İşin ilginç yanı, --zamanlama kavramı-- burada da kendini göstermişti

(Atatürk'ün bir zamanlama üstadı oluşu, Webster'e --General Quintus Fabius

Maximus, General Mustafa Kemal'i kıskanırdı-- dedirtmiştir (1981: 7). Bakınız

Mustafa Kemal Paşa, daha Erzurum Kongresi sırasında Cumhuriyet'i ilan

edeceğini söyleyen kararlı devrimci, yeni partinin programı için ne diyor:

--Bu program, bugüne kadar, icra ve intaç ettiğimiz (uyguladığımız ve

sonuçlandırdığımız) esaslı bilcümle hususatı ihtiva ediyordu. Maahaza programa

ithal edilmemiş, mühim ve esaslı bazı meseleler de vardı. Mesela Cumhuriyet'in

ilanı, hilafetin ilgası, Şer'iye Vekaletinin lağvı, medreseler ve tekkelerin

kaldırılması, şapka iksası gibi...



Bu meseleleri programa ithal ederek, vaktinden evvel, cahil ve mürtecilerin,

bütün milleti tesmime (zehirlemeye) fırsat bulmalarını muvafık bulmadım.

Çünkü, bu mesailin (işlerin) zamanı münasibinde, hallolunabileceğinden ve

milletin binnetice memnun olacağından kat'iyen emindim.--

(Atatürk, tarihsiz: 718).



Bu satırlardan da açıkça görüldüğü gibi, Mustafa Kemal Paşa, kafasında

tasarladığı en önemli atılımları, yeni kurduğu partinin programına, sırf

strateji ve taktik açısından uygun görmediği için almamıştı.



İlginç olan nokta, Mustafa Kemal'in tek tek atılım saymak yerine, temel

ilkeler üzerinde odaklaşmış olmasıdır. Örneğin, Cumhuriyet'in ilanını

belirtmiyor, fakat --hakimiyet milletindir--, --Türkiye Büyük Millet Meclisi'nin

haricinde hiçbir makam, mukadderatı milliyeye hakim olamaz--, gibi bir genel

stratejinin anahatlarını vurguluyor.



Müdafaa-i Hukuk Cemiyeti'nin Devamı Olarak Halk Fırkası



Mustafa Kemal Paşa, bu partiyi, artık amacını gerçekleştirmiş olan

Müdafaa-i Hukuk Cemiyeti'nin yerine kurmuştu. Vatan, düşman işgalinden

kurtulduğuna göre, --Redd-i İlhak-- ve --Müdafaa-i Hukuk-- gibi kavramların

anlamı da kalmamıştı. Oysa, artık başlayan yeni dönemde de halkın katkısına

ve desteğine gerek vardı. Bu yüzden Mustafa Kemal, --Milli Kurtuluş Savaşı

sırasında olduğu gibi, milli saadetimizi sağlayacak bu çalışma devresinde de

milletin yardımını ve bütün aydınların ve vatanseverlerin bu işe ortak

olacaklarını ümit ederim.-- diyordu (CHP, 1963:6-7).



İşte, halkın desteğini kullanmak ve halkı eğitmek için bir parti örgütünün

gerekliliğini bilen Atatürk, işlevini başarıyla bitirmiş olan Müdafaa-i Hukuk

Cemiyeti'nin yerine Halk Fırkası'nı koymak istiyordu. Nitekim, Halk

Fırkası'nın Genelbaşkan Vekili, Başbakan İsmet Paşa, 20 Kasım 1923'te

Müdafa-i Hukuk örgütüne yayımladığı genelgede bu gerçeği vurguluyordu:



--Vatanın kurtuluşunun mümkün olamayacağı sanılan o üzüntülü günlerde

Müdafaa-i Hukuk Cemiyetleri Türk tarihinin timsali gibi ayaklandı ve olmazı

mesut ve kat'i bir zafere çevirdi.



Bütün dünyanın siyasi, sosyal ve iktisadi güçlükter içinde çırpındığı bir

devirde Türkye'nin barış hayatını nasıl yaşayacağına, altından kalkılması son

derece güç işleri nasıl çözeceğine ve yeneceğine bütün dünya sınav gözüyle

bakıyor.



Müdafaa-i Hukuk Cemiyeti, Halk Fırkası adı altında, gelecekteki büyük

zaferlerini aynı azim ve kahramanlıkla kazanmaya muktedirdir. Bunu, yapacağı

işler ve eserleriyle ispat edecektir. Bu samimi ve kat'i savaş kahramanlığıyla

dünkü Müdafaa-i Hukuk Cemiyeti, bugünkü Halk Fırkası idare kurullarıyla

vazifeye başlıyorum.-- (CHP, 1963:14).



Görüldüğü gibi, Halk Fırkası, Müdafaa-i Hukuk Cemiyeti'nin devamıdır.

Savaş döneminde Müdafaa-i Hukuk Cemiyeti'nden beklenen destek görevleri barış

döneminde Halk Fırkası'ndan beklenmektedir. Ayrıca, İsmet Paşa'nın deyişiyle,

--dünkü Müdafaa-i Hukuk Cemiyeti-- idare kurulları, --bugünkü Halk Fırkası-- idare

kurullarıdır ( Aslında durum son derece ilginçtir. 9 Eylül'de Halk Fırkası

kurulmuş: 20 Eylül'de askeri bürokraside --ayıklama-- eylemi için yasa önerisi

verilmişti (Tunçay, 1978b:309). Daha sonra sivil bürokraside de uygulanan bu

--ayıklama-- işlemi Atatürk ve arkadaşlarının --kadrolaşma--yı salt partiye

bırakmayacak derecede gerçekçi ve kararlı olduklarını gösteriyor.).



Dokuz Umde ve Atatürk'ün Tutumu



Halk Fırkası adı altında kurulan örgüt, bir devrimcinin, siyasal iktidara

el koyduktan sonra yapacağı atılımları topluma özümletmek için kullanacağı

bir örgüttü. Bu açıdan, önceden belirlenmiş ilkelerle, hem zamanından önce

bazı kişi ve grupları ürkütmemek, hem de uygulamanın gereklerine göre elastik

davranma olanaklarını sınırlamamak amacıyla, son derece kısa ve özlü dokuz

--umde-- ile yetinilmişti. Bu konuda Atatürk şöyle diyor :



--Neşrettiğim programı, bir fırkai siyasiye için gayrikafi, kısa bulanlar

oldu. Halk Fırkası'nın programı yoktur dediler.--



Bu noktadan sonra, sürekli olarak uzak kalmaya dikkat ettiği --kuramcılık--

konusuna da değinerek, ne yaptığı ile birlikte ne yapmadığını da vurguluyor :

--Filhakika, umdeler namı altında malum olan programımız, itiraz edenlerin

gördükleri ve bildikleri tarzda, bir kitap değildi. Fakat, esaslı ve ameliydi.

Biz dahi gayrıkabili tatbik fikirleri, nazari birtakım teferruatı

yaldızlayarak bir kitap yazabilirdik.-- (Atatürk, tarihsiz:718-719).



Halk Partisi'ndeki Süreklilik Çizgisi



Mustafa Kemal Atatürk için pek çok nitelik ve özellik hemen hemen tümüyle

onun kişiliğinde simgeleşmiş olarak belirtilir. Örneğin, o herşeyden önce bir

zamanlama ustasıdır. Bir --geniş cephe-- lideridir. Büyük bir stratejist ve

büyük bir taktisyendir. Bütün bu özellikleri yanında unutulmaması gereken bir

başka niteliği vardır ki, Türk toplumunun tarihine damgasını vurmakta ona çok

büyük yardımcı olmuştur: Mustafa Kemal Atatürk bir --örgüt adamı--dır.



Konuya bu açıdan bakıldığında, --Halk Fırkası-- olarak başlayıp, --Cumhuriyet

Halk Partisi-- olarak yaşamını sürdüren --örgüt--ü bir başlangıç değil, belli

bir süreç içinde anlamlı bir aşama olarak değerlendirmek gerekir.



Mustafa Kemal Atatürk'ün yaşam süresinde, --örgüt--, önce siyasal gücü eline

geçirebilmek için, daha sonra da kafasında planladığı toplumu yaratabilmek

için bir araç niteliği taşımıştır. Bu ikinci aşama, yani kafasındaki toplumu

yaratabilmek için araç olarak kullanılan örgüt süreci içinde --Halk Fırkası--nın

yerini Kili şöyle belirliyor:



--Askeri konularda başarıya ulaştıktan sonra Atatürk, yeni rejim içinde köklü

reformları gerçekleştirmek ve yapılacak devrimleri mümkün olduğu kadar halka

benimsetmek için idareyi sivil bir temele oturtma çalışmalarına girişmiştir.

C.H.P.'yi kurma, işte böyle bir amacı gerçekleştirmek, ayrıca Meclis'in daha

düzenli çalışmasını sağlamak düşüncesinden doğmuştur. 6 Aralık 1922 tarihinde

Ankara'da gazete muhabirlerine verdiği demeçte, Atatürk, gayet belirgin bir

şekilde; partinin köklü reformları gerçekleştirerek, Türk toplumunun

geleneksellikten modern bir topluma geçişini amaçladığını açıklamıştır. Bu

görüş, --Amasya Tamimi--nden başlayıp, --Halkçılık Programı--nda ve 1921 tarihli

--Teşkilatı Esasiye Kanunu--nda Birinci Grubun uğraşılarında belirgin olarak

ortaya çıkan yeni Türk Devleti'ni, yeni ve modern Türk toplumunun

gerçekleşmesini içeren görüştür. Türkiye üzerinde oynanan her türlü

emperyalist oyuna karşı koyan, Türk ulusunun mutlu, özgür ve refah içinde

yaşamasını sağlamak isteyen gürüştür. C.H.P. de bu görüşü temsil ve

gerçekleştirmek için kurulmuştur.-- (Kili, 1976:47) .



Kili'nin değerlendirmesine yakından bakılırsa, bu değerlendirmenin parti

tüzük ve programlarındaki yazılı ilkelerden ya da sözlü olarak yapılmış olan

açıklamalardan çok, Mustafa Kemal Atatürk'ün genel eylem ve amaç çizgisi

içinde yapıldığı görülür. Toplumbilimsel çözümleme işte budur. Konuyu, genel

oluşum ve çerçevesi içine oturtarak yorumlamak, toplumbilimsel irdelemeleri,

öteki çözümlemelerden ayıran özelliktir.



Gerçekten de, Atatürk'ün genel amacının doğru saptanması ve CHP'nin yerinin

bu amaca göre belirlenmesi gerekliliğini hiç kuşkusuz kimse yadsıyamaz.

Nitekim, biraz aşağıda, --Halk Fırkası--na koşut olarak ve aynı amaçla,

çağdaş-laik bir toplum yaratma amacıyla kurulan öteki yan örgütleri

incelediğimizde yukarıdaki yargının doğruluğunu, bir kez daha görmüş

olacağız.



Halk Fırkasının Amacı:



Çağdaşlaşma Yolunda Eğitim



Genellikle demokratik toplumlardaki siyasal partiler, halkın ya da belli

sınıfların isteklerini yönetime yansıtmak için kurulurlar

(Özbudun, 1974:19-24). Hiç kuşkusuz, faşist devlet anlayışının egemen olduğu

yerlerde, tüm devlet aygıtını denetlemek için de kullanılan bir örgüttür

parti. Aynı denetim amacını komünist ülkelerdeki parti anlayışında da

görüyoruz (Duverger, 1970:279) . Bütün bu açılardan bakıldığında Halk

Fırkası'nın işlevi ne demokratik, ne faşist, ne de komünist ülkelerdeki

--parti--nin işlevlerine benziyordu. Zaten o sıralarda, ciddi örnekler olarak

demokrasi benzeri sistemlerdeki partilerden başkası da yoktu. Faşizmin

gelişmesine ve parti örgütü yoluyla devleti denetim altına almasına daha çok

zaman vardı. Rusya'daki Sovyetler Birlili olayı ise henüz deneme dönemindeydi.



Bütün bu noktalar akılda tutulduğu zaman, Mustafa Kemal Paşa'nın önce

--Müdafaai Hukuk Cemiyeti--, daha sonra da Halk Fırkası ile yapmak istediği

işler, oldukça --kendine özgü-- nitelikler taşır.



Her şeyden önce, --Müdafaai Hukuk Cemiyeti--nin amacının, düşmana karşı

toplumu seferber etmek yanında askeri bir eyleme sivil bir görüntü vermek ve

Mustafa Kemal Paşa'ya, Padişah'ın dinsel-geleneksel gücüne karşı temsile

dayanan bir otorite sağlamak olduğu anımsanmalıdır. Halk Fırkası, hem Türkiye

Büyük Millet Meclisi'ni daha rahat yönetmek (ki, Meclisteki Müdafaa-i Hukuk

Grubu da bu amaçla kurulmuştu) , hem de halkı, yeni toplum için eğitmek

amacıyla kurulmuş olduğu için, yasal ve işlevsel yönden, Müdafaa-i Hukuk

Cemiyeti'nin devamı olmakla birlikte, amacı değişikti. Amaç, Mustafa Kemal

Atatürk'e meşruiyet sağlamak ve yönetime sivil bir görüntü vermek değildi.

Çünkü, Bağımsızlık Savaşı'nı kazanmış olarak, Mustafa Kemal Paşa, meşruiyetini

gücünden ve başarısından alıyordu. Yönetim ise, --orduyu siyaset dışı tutmak--

ilkesi çerçevesinde hemen sivilleştirilmişti. Toplumla etkileşimi sürdürme

işlevinin amacı, artık ondan yetki almak değil, onu eğitmekti.



Böylece, toplumla sürekli bir etki ve tepki alışverişi içinde olmaya ve

bunu resmi bir örgüt aracılığıyla yürütmeye özen gösteren Mustafa Kemal

Atatürk, bu etkileşim işlevini artık, düşmanı kovmak ve iktidara el koymak

amaçları gerçekleştirildiği için, yeni bir toplum üretme amacına yöneltmişti.



İdeoloji Taşıyıcısı Olarak Cumhuriyet Halk Partisi



Mustafa Kemal Paşa'nın aklında yeni devlet altında oluşturulacak yeni

toplumun çağdaş ilkeleri hazırdı. Sorun, bu ilkelerin açıkça

biçimlendirilmesi ve topluma aktarılmasıydı. Bu, aslında üç aşamalı bir süreç

olarak düşünülmüştü. Birinci aşamada, ilkeler tartışılacak ve iyice

biçimlendirilecekti. Bu aşama, parti örgütü içinde oluşacaktı. İkinci aşama,

parti örgütü içinde oluşturulan ilkelerin, parti grubu yoluyla, Meclis'e

aktarılmasıydı. Üçüncü aşama ise, Meclis'te gerekli işlemler yapıldıktan

örneğin yasal yaptırımlarla desteklendikten sonra, bu ilkelerin halka ve

topluma mal edilmesiydi.



Burada ilginç olan bir nokta, Mustafa Kemal Atatürk'ün sürekli olarak

Cumhuriyet Halk Partisi örgütünden ileride gözükmesidir. Örneğin 1927 yılında

yapılan CHP'nin ilk Kurultayında ( Bu kurultay aslında ilktir, fakat Atatürk

Anadolu ve Rumeli Müdafaa-i Hukuk Cemiyeti'nin kurulduğu Sivas Kongresi'nin

ilk CHP kurultayı sayıldığını belirtmiş ve böylece, --örgüt-- içindeki

sürekliliği vurgulamıştır. Bu nedenle de 1927'de yapılan ilk Kurultay'a

resmen İkinci Kurultay denmiş ve ondan sonraki sıralamalar da buna göre

yapılmıştır.) kabul edilen tüzük, yalnız Cumhuriyetçilik, Halkçılık ve

Milliyetçilik'ten söz ettiği halde, Atatürk'ün yayımladığı --Umumi Riyaset

Beyannamesi--nde laiklik açıkça yer almıştı (CHP, 1929; CHP, 1927) .



Böylece kimi zaman ideoloji oluşturulması işlevinde, CHP geride kalmış,

onun yerine tarihsel kişiliğinden aldığı güçle, doğrudan doğruya, Atatürk

geçmiştir. İlginç olan nokta, --ideoloji-- oluşturma işi sırasında, Mustafa

Kemal Atatürk'ün kullandığı yol ve ünvan Cumhurbaşkanlığı değil, Parti Genel

Başkanlığı'dır. Bu yöntemle gücünü, partinin temsil ettiği halktan aldığını

vurgulamak istemektedir.



Nitekim, Fırka Nizamnamesi'nde yer almadığı halde laiklik, Kurultaydan bir

yıl sonra, Anayasa hükmü olmuştur.



1931 yılındaki Üçüncü CHP Kurultayı (aslında ikinci) ideoloji

oluşturulmasında çok önemli bir adımdır. Çünkü, bu yıllarda Türkiye büyük

dönüşümler içindedir. Geride bir büyük ekonomik dünya bunalımı vardır.

Serbest Fırka deneyimi bu arada yaşanmıştır. Kısa ömürlü Cumhuriyetçi Serbest

Fırka kuruluşundan üç ay sonra uygulamada kapatıldığında ( --Uygulamada--

kapatıldı diyorum. Çünkü, Serbest Fırka, kurucularının başvurusu ile hukuken

hiçbir zaman kapatılmamıştır. Fethi Bey, Partiyi kapattığını arkadaşlarına

bildirmiştir, o kadar.) bu deneyimden, CHP çok şeyler öğrenmiştir. Kadro

dergisi de bu hava içinde yayıma başlamış, devrin Başbakanı İsmet Paşa bile

dergiye yazı yazmıştır. Bir yıl sonra, Halkevleri denemesi başlayacaktır.



İşte 1927 kurultayındaki üç ilkeye üç ilke daha katılarak, altı ok, bu

kurultay zamanında kabul edilmiştir. Bu noktada, artık TBMM ile CHP'nin

--ideoloji üretmek--teki sırası tümüyle birbirine karışmıştır. Mustafa Kemal

Paşa, nerede ortamı uygun bulursa, orada geliştirdiği düşüncelerini hemen,

gerekirse, doğrudan doğruya uygulamaya geçerek, kimi zaman yasal

yaptırımların desteğini bile beklemeden, topluma aktarmaya çalışmaktadır.



CHP ve Devlet



1935 kurultayı ise, Parti-Devlet yakınlaşmasını istediği ölçüde başaramayan

Recep Peker'in yine de bu arzularını belirttiği bir nitelik taşır.



İsmet Paşa ve Atatürk'ün birlikte reddettikleri, fakat Atatürk'ün daha

kesin ve belirleyici tutum aldığı, --Faşist Parti-- modeline göre düzenlenmiş

bir örgüt ve bu modele uygun nitelikler taşıyan bir devlet, hiç kuşkusuz,

Peker'in büyük düşüydü (Soyak, 1973:57-60) . Nitekim bakınız, 1935

kurultayında kabul edilen yeni parti programı için Peker ne diyor:



--Arkadaşlarım; yeni programın göze çarpan ve kendini duyuran başlıca

farikası, yeni Türkiye'de zaten baştan beri devletle bir ve beraber çalışan

Cumhuriyet Halk Partisi varlığınin, devlet varlığı ile birbirlerine daha sıkı

bir surette yaklaşmasıdır.



Esasta partinin ana vasıfları olan Cumhuriyetçilik, Ulusçuluk, Halkçılık,

Devrimcilik, Devletçilik ve Laiklik, yeni program onaylandıktan sonra yeni

Türkiye Devleti'nin de vasıfları halini alıyor. (CHP, 1935-a:45) .



Recep Peker, bu girişten sonra, uzun uzun Cumhuriyet Halk Partisi ile

Türkiye Cumhuriyeti'nin, özellikle altı ok çerçevesinde niçin özdeş olduğunu

açıklamaya başlıyor.



Atatürk de hem tarihsel hatırlatmalar yaptığı, hem de gelmekte olan Dünya

Savaşı'nı haber verdiği genel konuşmasında, toplumun ve ulusun birlik içinde

olması konusanda Partiye ve Halkevlerine özel görevler düştüğünü

belirtmektedir (CHP, 1935-b) . Örneğin, --Cumhuriyet Halk Partisi'nin esas

düşünce ve dileği, vatandaşları her türlü ayrılıktan korumak, onları

kendileri ve Türk ulusu için faydalı kılmaktır.-- diyor (CHP, 1935-b:7).



Yeni programın dördüncü maddesi, Amme Hukuku başlığını taşımakta ve burada,

Devlet ile Parti özdeşliği daha belirgin olarak ortaya çıkmaktadır. Başkan

Saffet Arıkan'ın, iki değişiklik önergesini de oyladığı ve bu önergelerin

reddedilerek, hazırlanan metnin aynen kabul edildiği dördüncü madde şöyle:



--A) Yurttaşların ferdi ve içtimai hürriyet, müsavat, masuniyet ve mülkiyet

haklarını mahfuz bulundurmak Partimizce ehemmiyetii esaslardandır. Bu hakların

sınırı, Devlet varlığı otorite sınırı içindedir. Ferdin ve hükmi şahsiyetlerin

faaliyeti umumi menfaatlere aykırı olmayacaktır. Kanunlar bu asla göre

yapılacaktır.



B) Parti, yurttaşlara hak ve vazife vermede, kadın, erkek ayırmaz.



C) Mebus seçimi kanunu yenilenecektir. Yurdumuzun umumi şartlarına göre

vatandaşı, yakından tanıdığı ve emniyet ettiği insanları ikinci müntehib

olarak seçmekte serbest bırakmayı ve mebus seçimini bu yolla yapmayı

demokrasinin hakiki icaplarına daha uygun buluruz.-- (CHP, 1935-a:56).



Görüldüğü gibi Peker'in Faşist Parti düşüncesinden kaynaklanan, Parti-Devlet

özdeşliği kabul edilmemiş olmakla birlikte, uygulamada Devlet ile Parti

birbirinden çok ayrı değildir. Atatürk, bunların her ikisini de, toplumu

kendi modeline göre biçimlendirme çabasında gerekli ölçülerde ve gerekli

zamanlarda kullanmaktadır.



--İdeoloji-- bölümünde ayrıca üzerinde duracağımız için burada derinliğine

incelemediğimiz --Kemalizm-- ya da --Atatürkçülük-- denilen düşünce sisteminin de

adının resmen ilk kez konduğu yer CHP Kurultayıdır. 1935 Kurultayında kabul

edilen programın giriş bölümü, üzerinde kimse söz istemeden, tartışmasız

olarak, hazırlandığı gibi, şu biçimde kabul edilmiştir:



--Methal: Cumuriyet Halk Partisi'nin programına temel olan ana fikirler,

inkılabımızın başlangıcından bugüne kadar fiiliyat ve tatbikatta aşikardır.



Bundan başka, bu fikirlerin başlıcaları, partinin 1927 senesinde Büyük

Kongrece de kabul olunan nizamnamesinin umumi esaslarında ve aynı kongrece

tasvip edilen Umumi Reisliğin beyannamesinde ve 1931 Büyük Millet Meclisi

intihabı münasebetiyle neşredilen beyannamede tesbit olunmuştur.



Yalnız birkaç sene için değil, istikbale de şamil olan tasavvurlarımızın

anahatları burada toplu halde yazılmıştır. Partiye esas olan bütün bu

prensipler --Kamalizm-- yoludur.-- (CHP, 1935-a:54).



--Metinde --Cumhuriyet-- sözcüğünün --Cumuriyet--, --Kemalizm-- sözcüğünün ise

--Kamalizm-- biçiminde geçtiğine dikkat edilmelidir. Bu metnin adı da

ilginçtir: CHP Dördüncü Büyük Kurultayı Görüşmeleri Tutulgası. Dönem, dil ve

tarih devrimleri dönemidir. Türk dili üzerinde çeşitli arayışlar söz

konusudur. --Zabıt-- henüz --tutanak-- olamamış, --tutulga-- aşamasındadır. Mustafa

Kemal'in --Kemal--i, Atatürk'ün kendi isteğiyle --Kamal-- olmuştur.





İdeoloji bölümünde yeniden döneceğimiz CHP'nin ideoloji üretme konusunda,

üç de yardımcısı vardır: Türk Tarihini Tetkik Cemiyeti (Türk Tarih Kurumu) ,

Türk Dil Encümeni (Türk Dil Kurumu) ve Halkevleri. Aslında Türk Tarih Kurumu

ile Türk Dil Kurumu tam ideoloji üreten kuruluşlar, Halkevleri ise, üretilen

ideolojiyi halka aktarma örgütüydü.



Halkevlerinin Kuruluşu



Yine 1935 Kurultayında Atatürk'ün, --Partimizin Halkevleri ile bütün

yurttaşlara kucağını açması vatanda sosyal ve kültürel bir devrim yaptı--

dediği olay, aslında çok dikkatle hazırlanmış bir --devrimi benimsetme--

programıydı.



Halkevleri düşüncesinin temelinde, bir başka ideoloji yayma örgütü denemesi,

Türk Ocakları yatmaktadır. Osmanlı İmparatorluğu'nun yıkılış döneminde

gelişen Türkçülük akımı ve onun öncüsü olan Ziya Gökalp'ın denetiminde

gelişen Türk Ocakları, 1918 yılında kapatılmış, Cumhuriyet döneminde yeniden

açılmıştı. Fakat, gerek yeni ideoloji çerçevesinde yeterli ölçüde çaba

harcamamaları, gerekse 1931 yılında bağımsız bir parti gibi Bandırma Belediye

Seçiminde aday göstermeleri, bu örgütün CHP ile arasını açmıştı. Böylece,

1931 yılında kapatılan Türk Ocakları yerine 19 Şubat 1932 günü Halkevleri

kurulmuştur.



Kuruluşunda Reşit Galip'in büyük emeği geçen Halkevleri, dokuz etkinlik

koluna ayrılmıştır. Bu etkinlik kollarına dikkatle bakıldığında, toplumsal ve

kültürel yaşamın bütün alanlarını kapsadığı görülecektir: 1) Dil, edebiyat.

2) Güzel sanatlar. 3) Temsil. 4) Spor. 5) İçtimai yardım. 6) Halk dersaneleri

ve kurslar. 7) Kütüphane ve yayın. 8) Köycülük. 9) Tarih ve müze.



Halkevlerinin İşlevi: İdeoloji Taşıyıcılığı



Görüldüğü gibi, tam bir --ideoloji taşıyıcı örgüt--tür Halkevleri. Bir yandan

Türk Tarih Kurumu, tarih açısından yeni toplumun ideolojisini pekiştirecek

araştırmalar yapacak, öte yandan bu çalışmalar, Halkevleri yoluyla topluma

mal edilecektir. Aynı olay, dil için de söz konusudur. Spor, sanat, eğitim,

yardım, tüm --ideoloji taşıyıcı mekanizmalar-- düşünülmüştür. Aslında,

Halkevleri denemesinin bir ölçüde Sovyetler Birliği'ndeki uygulamaların da

incelenmesiyle ortaya çıktığı anımsanırsa --ideoloji taşıyıcılığı-- konusundaki

işlevinin başarılı olmasına şaşmamak gerekir (Çeçen, 1971).



Halkevleri'nin birinci görevi hiç kuşkusuz, --ulusal bilinç--i pekiştirmek ve

toplumun çağdaşlaşmasına hizmet etmektir. Recep Peker'in açılış nutkunda,

Halkevleri'nden, --Memleketin kültür sahasında milli mahiyette

teşkilatlanmasını temin edecek bir teşkilat-- diye söz etmesinin nedeni

buydu (Peker, 1932).



Aynı gün, Reşit Galip de, --Milli benliği terkip eden, milli ruhu

şekillendiren ve kudretlendiren kültür unsurları içinde (diğerlerinin

ehemmiyeti istihfaf edilmeksizin) dil, edebiyat ve tarih, şüphesiz ilk sıraya

girer-- diyerek, --ulusal bilincin güçlendirilmesi--nde Halkevleri'ne verilen

işlevi belirtiyordu (Reşit Galip, 1932) .



Kültürde çağdaşlaşma ve çağdaş bir toplum yaratma işlevi ise şu sözlerde

belirgin bir biçimde vurgulanmaktadır:



--Musalla taşı ve teneşir tahtası sanatkarlarını yobaz kafalarından

hortlamış telakkiler ve telkinlerle asırlardan beri öldürmeye, akrep

kuyruklarıyla eşelenen mezarlara gömülerek safsata çamurlarıyla örtülmeye

çalışılan Türk sanat ruhu ölmemiştir.-- (Reşit Galip, 1932) .



Halk eğitimi, köycülük ve içtimai yardım gibi konuların, toplumun tüm

kesimleriyle ilişki kurmayı, amaçladığı açıktır. Özellikle Reşit Galip'in

açış konuşmasında neredeyse Turancılıya varan --ulusal bilinç-- ögeleri

çağdaşlık ögeleri kadar, hatta onlardan da güçlü görünmektedir.



Aslında ulusal bilincin pekiştirilmesi de, çağdaşlaşma atılımının

başarılması da, temelde bir koşula, CHP'de ve öteki bilim kuruluşlarında

(Türk Tarih ve Türk Dil Kurumları) oluşturulan --ideoloji-- nin toplumun her

kesimine aktarılmasına bağlıydı ( Bedia Akarsu, --Her şeyden önce dil ve tarih

tezlerinin Atatürk'ün dünya görüşünün kuramsal temelini oluşturduklarını

söyleyebiliriz-- diyerek bu kurumların --ideolojik-- önemini vurgulamaktadır

(Akarsu, 1981:7). ) . Bir başka deyişle, Halkevleri, kendi içlerinde ve kendi

başlarına --ideoloji üreten-- değil, Mustafa Kemal Paşa ve arkadaşlarının

devleti ele geçirdikten sonra, kendi ideolojilerine göre yaptıkları

uygulamalarda, --ideoloji aktararak-- onlara yardımcı olan bir örgüttü.



Gerek Halk Partisi, gerek Halkevleri, gerekse Türkiye Büyük Millet Meclisi

hep Atatürk için, toplumu biçimlendirmekte, kimi zaman farklı, kimi zaman da

aynı taktik amaçlarla kullanılan yerlerdi. Hatta, grup dinamiğini de işin

içine katarsak, bu kuruluşlara, --Çankaya sofraları--nı da ekleyebiliriz. Çünkü,

bütün bu kuruluşların yöneticilerinin üst tabakası bu sofralarda bulunmakta,

yoğun bir etkileşim içinde Mustafa Kemal Atatürk'le birlikte bir yandan

--eğitilirken--, öte yandan da --ideoloji üretmekteydiler--.



Halkevleri'nin belli bir dönemde çok etkin ve başarılı olduğunu görüyoruz.

Uluğ İğdemir'in bildirdiğine göre, 1945 yılında Halkevleri'nin sayısı

dörtyüzotuzaltıya, halkodalarının sayısı ise, ikibinyediyüzonsekize

ulaşmıştır. (İğdemir, 1945) . Yine İğdemir, Halkevleri'nin Cumhuriyet Halk

Partisi'ne bağlı olduğunu belirttikten sonra, --... Halkevleri'nin kapıları

Parti'ye yazılı olan veya olmayan bütün yurttaşlara açıktır. Yalnız, Komite

üyeliğine seçilebilmek için Cumhuriyet Halk Partisi'ne yazılı olmak şarttır;

fakat devlet memurlarında bu şart aranmaz.-- diyor (İğdemir, 1945) . Böylece

bir yandan Halkevleri ile CHP arasındaki ilişki belirtilirken, öte yandan CHP

ile devlet arasındaki özdeşlik de vurgulanıyordu.



Cumhuriyet Halk Partisi, Halkevleri'ne o denli önem veriyordu ki, başkanlar,

bağlı oldukları Parti İdare Heyeti tarafından seçiliyor, Ankara Halkevi'nin

başkanı ise doğrudan doğruya CHP Umumi İdare Heyeti (Genel Yönetim Kurulu)

tarafından seçiliyordu. Bu arada CHP, Devlet ve Halkevleri özdeşliği

açısından, 1932-1950 yılları arasında devlet bütçesinden, özel idarelerden ve

kamu iktisadi teşekküllerinden Halkevleri'ne yapılan yardımın 48 milyon lirayı

geçtiğini belirtmek ilginç olacaktır (Karpat, 1963) . Halkevleri'nin

etkinliklerine bir örnek olarak 1940 yılına baktığımızda oldukça ilginç

sonuçlar görüyoruz. Verilen konferansların sayısı beşbinden çoktur. İkibin

temsil, binikiyüz konser verilmiş, ikibin film gösterilmiş, ikibinyirmiüç

aile toplantısı, bindokuzyüz köy gezisi, kırkbinden çok içtimai yardım

yapılmış, yüzelli güzel sanatlar, dörtyüz kadar çeşitli sergi açılmış,

çeşitli kurslara kırkbeşbin kişi devam etmiş, mevcut dörtyüz küsur bin

kitaptan 2.461.813 kişi yararlanmıştır (İğdemir, 1945) .



Halkevleri'nin örgüt sosyolojisi açısından mükemmel bir çözümlemesini Ayşe

Öncü yapmıştır. Öncü, son derece açık seçik bir biçimde, Halkevleri'nin

Atatürk dönemi CHP'sinin bir işlevsel uzantısı olduğunu göstermiş, bu

uzantıya kan ve can veren ana örgüt (CHP)'ün toplumdaki yerinin değişmesiyle,

onun uzantısının da gücünü yitirdiğini belirtmiştir (Öncü, 1976:45-52) .



Atatürk'ün Eyleminde Örgüt'ün Yeri



Buraya kadarki çözümlemelerimizde görüldüğü gibi, Mustafa Kemal Atatürk'ün

bütün eylemi içinde --örgüt--ün özel bir yeri olmuştur.



İlk zamanlar bu yer, devrimci eylemde liderlik savaşı için anlamlıdır. Daha

sonra, mevcut devlet yapısı içinde etkin olmak için kullanılmak istenir.

Eylem başladıktan sonra ise, hem mevcut düzenin ortadan kaldırılmasında meşru

güç kaynağı olarak, hem de toplumsal kaynakların seferberliğinde etkileşim

mekanizması olarak kullanılır. İktidar ele geçirildikten sonra da, hem

--ideoloji oluşturmak--, hem de yeni bir toplumun yaratılmasında seçkinlerle

geniş kütleler arasında bir köprü görevi yapmak için kullanılır.



--Vatan ve Hürriyet-- ile başlayan örgütler, --Cumhuriyet Halk Partisi-- ile

son bulmuştur. Hiç kuşkusuz bunların içinde en işlevseli --Müdafaa-i Hukuk

Cemiyeti-- olmuştur. Çünkü bu --Cemiyet--, hem düşmana karşı toplumu seferber

etmiş, hem de Mustafa Kemal'e, Padişah'a karşı, otorite kaynağı oluşturmuştur.

Bugün bile pek çok yazar ve düşünür, Atatürk sonrasını değerlendirirken,

Müdafaa-i Hukuk dönemine ayrı bir önem verir. Bunların en anlamlılarından

biri Attila İlhan'ınkidir: Mühendis Ahmet Ziya, 27 Mayıs'ın devrimci Binbaşısı

Demir'e şöyle demektedir: --... Şimdi bak, Binbaşı Bey, 27 Mayıs nedamet

hissinin doğurduğu bir aks-ül-amel ise, (hadi bakalım neydi aks-ül-amel'in

Türkçesi, gel de bul: Tepki mi?) bol bol Atatürk isminin zikredilmesine

rağmen, Kuvay-ı Milliye mahiyetinde bir kefaret addedilemez. Şundan ki,

Mustafa Kemal Paşa, Jacobin'di, sizler Bonapartiste'siniz.-- (İlhan, 1978:483).

:::::::::::::::::::



III



İDEOLOJİ



neylerim ben kitapları kocaman kitapları



efendim okusun benim canım efendim



o kuştüyü salonlarda canım efendim



okusun da büyüsün benim efendim



okusun da biliversin aklımdan geçenleri



ben işte hep böyle azgelişmişim



yani ben çünkü evet azgelişmişim



even çünkü hayır fakat ben işte azgelişmişim



çokçalışmış azgelişmiş ve işte yoksul düşmüş



HASAN HÜSEYİN KORKMAZGİL, --Kızılırmak--tan.



:::::::::::::::::::



I-) İDEOLOJİNİN İŞLEVİ



Bir toplumda, uzun dönemde yön verici güç teknoloji, kısa dönemde

belirleyici olan güç ise ideolojidir. Teknoloji ile ideoloji arasındaki

ilişki ise bir --karşılıklı belirleyicilik-- ilişkisidir. Uzun dönemde

teknoloji, yeni ideolojiler yaratır. Buna karşılık ideoloji, kısa dönemde,

teknolojinin kullanılışını etkileyerek, kendisini üreten gücü, bir süre için

bile olsa, denetim altına alır. Böylece, insan toplumları, teknoloji-ideoloji

etkileşimi çerçevesinde uyumlu ve düzgün değil, çatışmalı ve sıçrayışlı bir

evrim izler (Devrim dediğimiz olay, gnellikle bu sıçrama noktalarıdır)

(Kongar, 1979-b:369-373, 407-416).



Bu soyut sözleri, hemen konumuz açısından somuta indirgeyelim: Teknolojik

gerilik, Osmanlı İmparatorluğu'nun batışını belirlemişti. Toplumun Atatürk'ün

kişiliğinde buna gösterdiği tepki ideolojikti.



Teknolojik bir geriliğe --ideolojik-- bir tepki nasıl oluşuyor? Gramsci'nin

--toplumun harcı-- dediği, yani toplumu bir arada tutan ve onu bütünleştiren

bir düşünce sistemi nasıl oluyor da kaynağını maddi bir temelden,

--teknoloji--den alıyor?



Bu sorunun yanıtı, ideolojinin ne olduğuna ilişkin bilgilere sahip

olmamızla da verilemez. İdeolojinin --ne olduğu--nu değil, --ne yaptığı--nı, yani

işlevinin ne olduğunu bilmemiz gerekli. İşte bu bağlam içinde benim genelde

ideolojiye --olumlu-- yaklaşımımdan önce, --olumsuz-- yaklaşımları görmemiz daha

yararlı olur.



İdeoloji Kavramına Olumsuz Yaklaşımlar



Mardin, ideolojiye olumsuz yaklaşan iki farklı görüşü şöyle özetliyor:



--Gerek Marx, gerek Mannheim ideolojik düşüncenin iki ayrı tanımını

yapıyorlar: Bir taraftan insanlar kişisel çıkarları açısından fikirlerine bir

--yön-- verebilirler, örneğin bir kişi kendi çıkarlarını savunmak için

fikirlerini hep --kendi tarafına yontarak-- ortaya atabilir. Bu, ilkel anlamda

--ideolojik-- bir düşüncedir. Diğer taraftan, bir kimse belirli bir grubun veya

kültürün içinden dünya olaylarına baktığı için bu grubun veya kültürün

duvarlarını aşamıyorsa -varsayımlarının ötesine geçemiyorsa- bu --sistematik--

bir ideolojidir. Bu ikinci fikri Marx dolaylı bir şekilde belirtmiştir.

Mannheim ise iki kavram arasındaki farkların altını çizerek ayırımı çok daha

açık bir şekilde yapmıştır.-- (Mardin, 1976:47) .



Dikkat edilirse, her iki görüş de, --ideoloji--nin belli bir biçimde

--toplumsal gerçek--ten saptığını öne sürüyor. Böylece de ideoloji kavramı,

toplumsal gerçeğe uygunluk açısından --olumsuz-- bir nitelik kazanıyor. Her iki

anlayışta da, düşünce ve inançlarımızın, ideolojik nitelik kazandığı zaman,

--yanlı-- olması olayı ortaya getiriliyor. Mannheim, buna karşı, toplumsal

gerçeği bulmak için, --bilgi sosyolojisi-- dalını kuruyor ve toplum hakkındaki

bilgilerimizin toplumsal köklerinin araştırılmasını öneriyor. Marx ise,

--asıl toplumsal gerçeği-- kendisinin belirttiğini öne sürerek, gerçeğin, işçi

sınıfı ile eylem ve düşünce birliği yapılarak --komünist-- bir toplumun

kurulması için çalışmak olduğunu söylüyor.



Aslında, gerek Marx'ın, gerekse Mannheim'ın önerdiği çözümlerin de kendi

içlerinde --ideolojik-- olduğunu görmemek olanaksız.



İdeolojinin Olumlu İşlevi



İşte bu noktada, --ideolojinin olumlu işlevi-- ortaya çıkıyor: İdeoloji, bir

insana, içinde yaşadığı evren ve toplum hakkında derli toplu bir anlayış

getiren, onu toplumuna bağlayan, başka insanlarla olan ilişkilerine, bir

başka deyişle, --yaşam--ına anlam kazandıran bir düşünce ve inanç sistemidir.

Bu sistemden yoksun olan kişinin çevresiyle bağları kesilir. Yaşam anlamını

yitirir. Kişi intihara dek gider. Aslında toplumbilimsel olarak, Durkheim'ın

intihar olgusunun ardında gördüğü --anomi-- kavramı, bu açıdan bir

--ideolojisizlik--i belirtir.



Shafer'in milliyetçilik için vardığı şu yargı tüm ideolojiler için

geçerlidir: İnsanlar kendi somut durumlarıyla ilgili olduğu, bu durumlarını

düzeltmek olanağı sağladığı ya da onlar böyle sandıkları için milliyetçi

olurlar (Shafer, 1972:345-347). Buradaki --milliyetçilik-- sözü yerine,

herhangi bir --...ist-- de konulabilir. İfade yine doğruluğunu koruyacaktır.



Böylece, ideolojinin bireyi topluma bağlayan bir işlevi olduğunu kabul

edince, onun teknoloji ile olan ilişkisi de ortaya çıkmaktadır. Teknolojik

gelişme ve değişmelerin getirdiği --yeni dünya--da, bireyin yalnızlaşmasını,

yabancılaşmasını önlüyor. Bu yüzden, her teknolojik değişme, yeni bir

ideolojik yapıya gereksinme duyar.



Fakat, teknolojik değişme ve gelişmeler, bir toplumun her kesiminde

(örneğin, tarımda ve sanayide ya da eğitimde) aynı hızla oluşmaz. Özellikle

dünyanın çeşitli toplumlarında çok farklı düzeylerde bulunur. Bu yüzden de

farklı teknolojiye sahip ülkelerin ideolojileri de farklı olur. Buna koşut

olarak, bir toplum içinde, farklı teknolojiye sahip kesimlerin

ideolojilerinin de farklı olduğunu söyleyebiliriz. Örneğin, aynı toplumdaki

endüstri işçisi ile köylünün ideolojisi değişik ve kimi zaman da birbirine

ters olur.



İşte kökeni farklı teknolojilere dayalı olan değişik ideolojiler de

birbirlerini etkiler. Özellikle ileri teknolojilerin ürettiği ideolojiler,

geri teknolojiye sahip toplumların insanlarına daha çekici gelir. Teknolojiyi

aktarmak zor, ideolojiyi aktarmak kolaydır ( Sanırım, hemen hemen aynı

dönemlerde --Batılılaşma--ya başlayan Japonya ile Türkiye arasındaki fark da

burada yatmaktadır. Japonya Batı'dan teknoloji aktarmış, bunu kendi

ideolojisinin üzerine koymuştur. Türkiye ise, Batı'dan ideoloji almış, bunu

kendi teknolojisiyle bütünleştirmiştir. Sonuçlar ortada.). Çünkü, teknolojiyi

aktarmak maddeye bağımlıdır. Yatırım, örgüt, bilgi ve benzeri kaynakları

gerektirir. Oysa ideoloji, salt zihinsel yollarla, örneğin, okumak, görmek ya

da duymakla (ve özellikle eğitimle) aktarılabilir.



Geri Teknoloji Ülkelerinde İdeolojinin İşlevi



İşte, sömürge ve yarı-sömürge ülkelerin --devrimci kadrolar--ı bu nedenle,

teknolojik gerilikten kurtulmanın ilk adımını, --ileri teknoloji-- toplumlarının

geliştirdikleri ideolojilerden birini benimsemekte ararlar. Bu benimseme

ortaya çıktığı an, devrim için ilk adım öznel olarak atılmıştır.



Bu açıdan --gelişmiş-- ülkelerdeki devrimlerin ilk tohumlarının teknolojik,

bu nedenle de nesnel, buna karşılık --gelişmekte-- olan ülkelerdeki devrimlerin

ilk tohumlarının ise ideolojik ve bu nedenle öznel olduğunu söyleyebiliriz.



Atatürk'ün ideolojisi de Türk Devrimi'nde bu işlevleri görmüştür. O zamanki

çağdaş Batı toplumlarını biçimlendiren teknolojik devrim olarak endüstri

devriminin ideolojik sonucunu, akılcılığı (pozitivizmi) ve siyasal

doğurgusunu, tam bağımsızlığı almış, bunların kendi yaşamı içindeki somut

uygulamasını zorunlu bir biçimde --karşı-emperyalizm-- ve --Batılı bir toplum

yaratmak-- olarak eyleme dönüştürmüştür.



Osmanlılarda Durum



İdeoloji hiç kuşkusuz, kendisini İmparatorluğu kurtarma görevi ile yükümlü

sayan Osmanlı aydınının --bir anahtar-- olarak sarılacağı ilk ögeydi.



İmparatorluğun kurtuluşu, Birinci ve İkinci Meşrutiyet eylemlerinde

--özgürlük-- düşüncesinin çevresinde aranmıştı.



Bir süre sonra --özgürlük-- düşüncesinin, somut ve pratik birtakım başka

reçetelerle desteklenmesi gereği ortaya çıktı. Özgürlük, bu reçetelerin

serbestçe tartışılacağı ve kurtuluş formülünün en iyi biçimde ortaya

konulabileceği bir ortamı oluşturuyordu ancak.



İşte, --İttihat-ı Anasır--, Osmanlı'nın son dönem kurtarıcı ideolojilerinden

biri olarak ortaya çıkmıştı. Bu, aslında Abdülhamit'in genel politikasının

sürdürülmesinden başka bir şey değildi. İmparatorluğun kurtuluşu, içindeki

çeşitli ulus ve dinlerden olan ögelerin --birleştirilmesi--nde aranıyordu.



Böyle bir ortam içinde, örneğin, --milliyetçilik-- ideolojisinin tartışılması

bile, bir anlamda --hainlik--ti. Yahya Kemal Beyatlı, ulusçu düşüncelerin o

dönemde nasıl görüldüğünü şöyle anlatıyor:



--Tam manasıyle milliyetperver olanlar, bu cereyanda Türkçü iseler müfsid,

Müslüman iseler mürteci, sosyalist iseler hain sayılıyorlardı.--

(Beyatlı, 1973:205).



Oysa, çok kısa bir zaman sonra, --milliyetçilik--, --Türkçülük-- adı altında,

--ırkçılık-- da kokan bir yaklaşımla, resmi ideolojinin bir parçası durumuna

gelecekti.



İşin ilginç yanı, yukarıda kendisine karşı çıkanların nasıl

tanımlandıklarını belirttiğim, --ittihat-ı Anasır--, yani; İmparatorluğu

oluşturan çeşitli ulusların birliği düşüncesinin --Batıcılar-- tarafından

desteklenmesiydi (Ateş, 1980:64).



Toplumlar ve siyasal kadrolar çıkmaza girdikçe, --kurtarıcı-- kişilerle

birlikte --kurtarıcı-- ideolojilerin de birdenbire bollaştığı göze çarpar.

Osmanlı döneminde de hiç kuşkusuz durum böyleydi. Ziya Gökalp'ın --Türkleşmek--,

--İslamlaşmak--, --Muasırlaşmak-- bireşimi böyle umut bağlanmış üç ayrı

ideolojinin tek bireşim içinde bütünleşerek reçeteleştirilme çabasıydı.



İttihat ve Terakki bu çerçeve içinde bile fırsatçı bir politika izliyor,

bir yandan --ittihat-ı Anasır-- düşüncesini desteklerken, öte yandau Türkçülük

ile birlikte, Osmanlıcılık ve İslamcılık akımlarını öne atıyordu

(Esatlı, 1975:259).



Bunalım zamanları, gözler, belki de hiçbir zaman erişilemeyecek olan

hedeflere dikilir. Üstelik, söz konusu olan ülke, --üç kıtaya hükmetmiş--

Osmanlı olunca, bu --ütopik beklentiler-- daha da etkin duruma gelir.



İşte bu çerçeve içinde herkes, İttihatçıları, büyük bir serüven ve sonu

mutlaka ölüm olan bir savaşa, Birinci Dünya Savaşı'na, hem de, küçük bir

grubun, kimsenin haberi olmadan aldığı bir kararla girdiği için suçlar (Cemal

Paşa, 1977:142-143; 153-163). Oysa, durum hiç de öyle değildir. Genel hava

Almanların kazanacağı inancı ile onlarla birlikte savaşa girmekten yanadır

(Tansu, 1960:253-275) . Üstelik, savaş, bir de --kurtuluş eylemi-- olarak

görülmektedir. İttihatçıların şu düşünceleri halk arasında oldukça taraftar

bulmuştur:



--Biz Mısır'ı ve Kafkasya'yı almaksızın payidar olamayız, parçalanırız!

Mısır'ı almakla İslam alemine, Kafkas'ı almakla Türklük alemine dayanmaya

yüzdeyüz ( ! ) mecburuz. Mısır'ın pamuğunu ( ! ) ve Baku'nun petrol

kuyularını ( ! ) almaksızın ise bütçemizi düzeltmek imkanı yoktur.--

(Beyatlı, 1973:132).



Aslında, Osmanlı-Türk toplumsal değişme olayına, Tanzimat'tan başlayarak,

--ideolojik-- boyutta bakmak çok da yanlış olmayacaktır. Hemen hemen ortaya

atılan her çözüm, bir --ideoloji-- ekseninde formüle edilmiş, her siyasal eylem,

bir ideolojik modele göre biçimlenmiştir.



Olaylara dikkatle bakıldığında, --ideoloji--lerin, ortaya konulan eylemden

sonra seçildiğini ve birbirlerine farklı seçenekler oluşturduğunu görürüz. Bu

açıdan Mustafa Kemal eylemi, ortadaki belirsizliği de çözmüştür.



Konuyu Yusuf Hikmet Bayur'un şu sözleriyle noktalamak olanaklıdır:



--... İttihat ve Terakki devrinin ve Birinci Genel Savaş'ın tecrübeleri

muhiti yeter ölçüde aydınlatmamıştı ve Atatürk olmasaydı, inkılaplar pek

mahdut alanlarda kalır, hatta saltanat dahi Vahdettin'in bütün ihanetlerine

rağmen yaşardı.-- (Bayur, 1952:337) .



:::::::::::::::::::



II-) MUSTAFA KEMAL ATATÜRK'ÜN İDEOLOJİSİ



Bütün büyük liderler gibi, Mustafa Kemal Atatürk de --birleştirici--ydi.

Farklı sınıfları, farklı dinleri, farklı dilleri, farklı inançları, farklı

meslekleri, hatta kimi zaman birbirlerine düşman olan insanları tek bir amaç

çerçevesinde birleştirmişti: Türk Kurtuluş Savaşı ve sonra da Türkiye

Cumhuriyeti.



İdeolojiyi --birleştirici-- olarak kullanan Mustafa Kemal tümüyle bu

--birleştirici-- işlevin bilincindeydi. Şu sözler ona aittir:



--Bir içtimai heyet aynı gayeye bütün kadınları ve erkekleriyle beraber

yürümezse, terakki, temeddün etmesine fenni imkan ve ilmi ihtimal yoktur.--

(Afetinan, 1968:291).



İdeoloji başlığı altında yapacağımız irdelemelerin hemen başında

zamandizinsel (kronolojik) ve işlevsel bir ayırıma bir kez daha dikkati çekmek

istiyorum: Mustafa Kemal Atatürk'ün eylemi iki aşamalı bir nitelik taşır:

Birinci aşama Kurtuluş Savaşı, ikinci aşama Türkiye Cumhuriyeti'dir.



Bu iki aşama, birbiriyle iç içe geçmiş ve bütünleşmiş bir nitelik taşır.



Değerli bilim adamı Ahmet Mumcu'nun da belirttiği gibi, --savaş aynı zamanda

devlet kuruluşu safhasını da içine almaktadır.-- (Mumcu, 1971:25). Bir başka

deyişle, Kurtuluş Savaşı, Türkiye Cumhuriyeti'nden, Türkiye Cumhuriyeti ise

Kurtuluş Savaşı'ndan ayrılamaz. Fakat, zaman içinde birbirini izleyen iki

olay olması ve birinin askeri, ötekinin ise, siyasal ve toplumsal yanının

ağır basmasından dolayı, salt bilimsel amaçlarla, irdeleme ve incelemeye

kolaylık olsun diye ikiye ayırmak istiyorum.



Gerek liderlik, gerek örgüt, gerekse ideoloji bu iki aşamada aynı temel

niteliklere dayalıdır. Fakat, aynı temel niteliklerin, iki aşamadaki somut

görünümleri daha fark1ıdır. Örneğin, liderlik bakımından, birinci aşamada

--komutan--, ikinci aşamada ise --devlet adamı-- ağır basar.



İşte aynı biçimde bakıldığı zaman, Mustafa Kemal Atatürk'ün aşağıda

açıklayacağım, --birleştiricilik-- amacıyla kullandığı ideolojisi, Kurtuluş

Savaşı sırasında --karşı-emperyalist--, Türkiye Cumhuriyeti zamanında ise

--Batılılık-- yanı ağır basan bir görünüm kazanır. Yine hemen belirtmeliyim ki,

--karşı-emperyalizm-- ve --Batılılık-- birbirinden soyut, hatta (genelde sanıldığı

gibi) birbirine karşı iki ideolojik öge değildir Mustafa Kemal Atatürk'ün

eyleminde. --Batılılık-- ögeleri Kurtuluş Savaşı'nda da görülmüş,

--karşı-emperyalist-- ögeler ise, tüm Türkiye Cumhuriyeti sırasında olanca

ağırlığını sürdürmüştür.



Mustafa Kemal Atatürk'de --Batılılık-- ve --Karşı-Emperyalizm--



Mustafa Kemal Atatürk'ün --Batılılık--ı ve --karşı-emperyalizm--i, birbiriyle

çelişen değil, biri ötekinin önkoşulu olan iki ögeydi: Batı'nın gelişme

mekanizmalarını iyi kavramış olan Mustafa Kemal Atatürk için, Batı gibi

olmanın, yani --Batılılık--ın önkoşulu, --karşı-emperyalizm--di.



Bir başka deyişle, Mustafa Kemal ve arkadaşları, Batı gibi gelişmek için,

birinci koşulun, Batı'nın siyasal ve ekonomik sömürüsünden kurtulmak

olduğunun bilincindeydiler.



Mustafa Kemal Atatürk'ün ideolojisinin Türk Devrimi'ni ne ölçüde

biçimlendirdiğini anlamak için, Türk Devrimi'nin temel niteliklerini bir kez

daha hatırlamak gerekmektedir (Kongar, 1979: 135-153) .



Türk Devrimi, başlangıçta ekonomik ve sınıfsal değil, ideolojik ve siyasal

bir eylemdir. Bir başka deyişle, Mustafa Kemal, toplumdaki değişmeler sonucu

ortaya çıkan ve güçlenen yeni bir sınıfın temsilcisi değildi. Toplumda zaten

egemen olan merkezi bürokrasinin bir üyesiydi. Bu nedenle de toplumun iç

dinamiği açısından yeni Türkiye Cumhuriyeti'nin kurulması savaşı, egemen

bürokratların kendi aralarındaki bir çatışmayı belirler. Bu çatışma sırasında

gerek İstanbul Hükümeti, gerekse Ankara Hükümeti, toplumdaki öteki güçlerle,

yani ayan, eşraf ve ulema ile kendi olanakları çerçevesinde ittifaklar

aramışlardır. Anadolu'ya düşmanın çıkmasından ve İstanbul Hükümeti'nin

eylemsiz davranışından yararlanan Ankara Hükümeti, bu ittifakları daha

başarıyla kullanmış, ayan ve eşrafı, Bağımsızlık Savaşı'nda yanına

alabilmiştir.



Sınıfsal İttifaklar



Tarihsel olarak, Ankara Hükümeti'nin ayan ve eşrafla gerçekleştirdiği bu

ittifaklar, Osmanlı-Türk toplumunun iç dinamiği açısından büyük önem

taşıyordu. Çünkü, o zamana dek, ayan ve eşraf sürekli olarak merkezi

bürokrasi ile çatışma durumundaydı. Merkezi bürokrasinin baskısı sonunda, bir

türlü Batı'daki benzerlerinin yaptığı gibi, sermaye birikimini

gerçekleştirememiş olan ayan ve eşraf henüz burjuvalaşamamıştı. Bu nedenle de

toplumda istediği güce kavuşamamıştı. Toplumdaki etkisi zayıf kalan bu

sınıflar, değişmenin itici gücü olma niteliğini edinememişlerdi.



Böylece, ayan ve eşraf, Batı'da örneğini göremediğimiz bir --ara sınıf--

oluşturmuşlardı. Ayan ve eşraf, hem halkın ürettiği artı ürünü merkezi

bürokrasiye aktarmak bakımından --ara--, hem de tarihsel olarak geçiş durumunda

olduklarından --ara-- nitelik taşıyorlardı. Tarihsel geçiş açısından, toprak

ağalığı ile burjuvazi arasındaki köprüyü belirlemekteydiler. İşte, toplumda

istedikleri güce bir türlü kavuşamamış olan bu sınıflarla Ankara Hükümeti'nin

ittifakı tarihsel bir dönüm noktasını simgeliyordu. Artık egemen merkezi

bürokratlarla, eşraf ve ayan ortaklaşa, yeni bir toplumun toplumsal, siyasal

ve ekonomik temelini oluşturacaklardı.



Dış dinamik bakımından, emperyalist güçlere karşı savaşan Ankara Hükümeti

iç dinamik bakımından da merkezi bürokrasinin İstanbul kanadı ile dövüşüyordu.

Bu savaşta İstanbul Hükümeti'nin beceriksiz tutumu ve Mustafa Kemal

Atatürk'ün başarılı taktikleri ve genel stratejisi düsmandan zarar gören ayan

ve eşrafın da Ankara Hükümeti'nin yanında yer almasına yol açınca, Bağımsızlık

Savaşı'nın ittifakları tümüyle belli oldu.



Mustafa Kemal Atatürk ve arkadaşlarının İstanbul Hükümeti'ne karşı

yürüttükleri savaş, Türk Devrimi'nin siyasal yönünü belirler.



Batılılık ve Karşı-Emperyalizm



Devrimin ideolojik yönü hem Bağımsızlık Savaşı sırasında karşı-emperyalizm

biçiminde, hem de daha sonradan Cumhuriyet döneminde gerçekleştirilen ve

adına --Atatürk Devrimleri-- denilen yeniliklerde ortaya çıkar. Kurtuluş Savaşı

sırasında, Mustafa Kemal, Padişah'ın dinsel-geleneksel yetke (otorite) sine

karşı ulus egemenliği kavramını kullanmıştır. Dinsel-geleneksel yetkeye

karşılık, ulusal egeınenlik kavramı Mustafa Kemal'in aslında kendi ellerinde

topladığı gücün hukuksal kaynağı ve gerekçesi olarak kullanılmıştır.

Cumhuriyetçilik, Halkçılık, Laiklik ve Devrimcilik, (başka amaçları olmakla

birlikte) aslında, hep siyasal olarak Padişah'ın elinden alınan siyasal gücün

yeni bir kaynağa ve tabana oturtulma çabasının ardında yatan ilkeleri

belirler.



Türk Devrimi'nin ideolojik niteliği, yeni toplumun, tarihten gelen nesnel

koşullarla birlikte, Mustafa Kemal'in kafasındaki --Batı modeli--ne göre

biçimlendirilmesinde açıkça görülür. Mustafa Kemal'in --Batılılık--ı, Atilla

İlhan'ın olumlu kahramanı Demir'e söylettiği şu sözlerde çok iyi anlatılır:



--Hizmeti yapan parti değil, Mustafa Kemal: Bizi sımsıkı kıstırmış İslam

skolastiğinin mengenesini açan o, açtığı anda her türlü teknik ve bilimsel

gelişmeye zemini hazırlayan, çağdaşlaşmayı da o gerçekleştiriyor ama, köklü

toplumsal dönüşümlerle pekiştirmeyi düşündüğü besbelli: Toprak reformu,

endüstri devrimi gibi.-- (İlhan, 1973 : 257 ) .



Aslında, Bağımsızlık Savaşı'nda ve ondan sonra Atatürk Devrimleri aşamasında

görülen siyasal nitelikler, çok büyük ölçüde ideolojik modelin özelliklerinden

etkilenmişlerdir. Bir başka deyişle, ulusal egemenlik, Cumhuriyet, Laiklik,

hep Batı modelinin getirdiği ilkelerdir. Mustafa Kemal, bu ilkeleri hem yeni

bir toplumu biçimlendirirken, hem de Padişah'a karşı siyasal eylemi

yürütürken, işlevsel ilkeler olarak kullanmıştır. Böylece, siyasal eylem

(Bağımsızlık Savaşı) başladığı andan itibaren, ideolojik modelin

gerçekleştirilmesi işlemi de uygulamaya konulmuştur. İşte bu noktada, Türk

Devrimi'nin belirgin olan öteki nitelikleri ortaya çıkmaktadır. Bu nitelikler

daha çok ideolojik özellik gösterirler.



Türk Devrimi, hem emperyalizm karşıtıdır, hem de Batılılıktan yanadır. Bu

iki özellik, Batı ile aradaki teknolojik uçurum kapatılmazsa uzun dönemde

çelişen nitelik taşırlar. Fakat kısa dönemde, özellikle 1920'lerin koşulları

çerçevesinde, emperyalizm karşıtlığı, Batılılığı bütünleyen bir ilke olarak

ortaya çıkmaktadır. Atatürk'ün Batılılığı, Batı'ya öykünme biçiminde değil,

--Batı gibi olmak-- anlamında bir Batılılıktır. Nitekim, bizzat Mustafa Kemal

Atatürk, bir yabancı gazetecinin --Batılıların nerelerini milletiniz için

almak istersiniz?-- sorusuna şöyle yanıt vermiştir: --Biz Garp Medeniyetini bir

taklitçilik yapalım diye almıyoruz. Onda iyi olarak gördüklerimizi kendi

bünyemize uygun bulduğumuz için, dünya medeniyet seviyesi içinde

benimsiyoruz.-- (Atetinan, 1968:183).



Ülkeyi Batı gibi yapmak için ilk atılacak adım ise, Batı'nın sömürüsünden

kurtulmaktır. Çünkü, Batı'nın birinci niteliği, sermaye sınıfına dayalı bir

ekonomik gelişmeyi gerçekleştirmiş olmasıdır. Aynı tür bir ekonomik gelişmenin

önkoşulu ise, siyasal ve ekonomik bağımsızlık, yani Batı sömürüsünden

kurtulmaktadır.



Türk Devrimi'nin emperyalizm karşıtlığı, yukarıdaki nedene ek olarak,

Kurtuluş Savaşı'nın nesnel koşullarından da doğmaktadır. Savaş, nesnel olarak,

Batılı emperyalistlere karşı verilmiştir. Yunanlıların Anadolu'ya çıkmaları,

yüzyıllardan beri Batılı ülkelerin Osmanlı İmparatorluğu'nu bölüşme

planlarının uygulaması olarak tezgahlanmıştır. Bu nedenle, Bağımsızlık Savaşı,

açıkça emperyalizme karşı girişilmiş olan bir savaştır. Üstelik, Atatürk'ün

Batılılık ideolojisi de, Batı emperyalizminden kurtulmayı gerektiriyordu. Bu

nedenle, Türk Devrimi'nin gerek nesnel, gerekse öznel koşulları açısından,

emperyalizm karşıtı olduğunu söyleyebiliriz.



Batılılığın Anlamı



Atatürk'ün Batılılığı, --Batı gibi bir toplum yaratmak-- ilkesine dayalıydı.

Bağımsızlık Savaşı'nı Osmanlılardan devraldığı toplumsal ve ekonomik yapı

üzerinde vermek zorunda bulunan Mustafa Kemal, bu nedenle, Batı tipi toplum

yaratma çabalarını önce üst yapıda yoğunlaştırdı. Atatürk Devrimleri denilen

yeniliklerin pek çoğu, Türk toplumuna bir Batı toplumu görünümü kazandırmayı

amaçlayan yeniliklerdi. Bu arada, Bağımsızlık Savaşı'nın kazanılmış olması,

Türkiye üzerinde Batı'nın gerçekleştirmiş olduğu siyasal ve ekonomik

denetimin de önemli ölçüde azalması sonucunu doğurmuştu. Böylece, Batı gibi

olmanın ekonomik önkoşulu gerçekleştirilirken bir yandan da Batı görünümü

kazanma çabaları sürdürülüyordu.



--Batı gibi olmak--, ekonomik olarak, hem Batı'nın sahip olduğu ekonomik

yapıya sahip olmayı, hem de Batı'nın geçirmiş, olduğu ekonomik aşamaları

hızla gerçekleştirmeyi kapsıyordu. Oysa Osmanlılardan devralınan ekonomik

yapı, onbeşinci yüzyılda egemen olan Asya Tipi Üretim Biçimi'nin

kalıntılarını, ondan önce ve sonra sürekli bir biçimde İmparatorlukta

varlığını sürdürmüş olan feodal kalıntıları ve dışa bağımlı bir biçimde

filizlenmekte olan kapitalizmin çekirdeklerini birarada bağrında barındıran

bir niteliğe sahipti. Bir başka deyişle, hiç de kapitalist gelişmeye uygun

değildi. Toplumda ulusal bir burjuvazinin çekirdeği bile yoktu denebilir. Ya

dışa bağımlı birtakım sermayedarlar vardı, ya da henüz toprağa bağımlılıktan

kurtulamamış olan ayan ve eşraf. (Bu durumun sorumlusu dış dinamiğe bağlı

olan sömürü düzeni ile içte değişme ve gelişmeyi engelleyen Osmanlı siyasal

yapısıydı.) Zaten Osmanlılar kapitalist gelişme çizgisinde

evrimleşebilselerdi, Batı emperyalizminin denetimi altına girip, ortadan yok

olmazlardı. İşte Atatürk'ün, --Batı gibi bir toplum yaratma-- serüveni böyle

bir toplumsal ekonomik yapı üzerinde gerçekleşecekti.



Bu noktada Batı toplumlarının geçmişini bir kez daha anımsamak

gerekmektedir. Böylece, yeni Türkiye Cumhuriyeti'nin temel belirleyicileri

daha açık seçik bir biçimde ortaya çıkacaktır. Batı toplumu, Sanayi Devrimi

ile simgelenir. Ulusal devlet, ulusal burjuvazi, laik devlet ve gittikçe

yaygınlaşan genel oy hakkı ile, işçi örgütlenmeleri ve Marxçılık hep bu

Sanayi Devrimi'nin sonuçlarıdır. Bir başka deyişle, Batı toplumları,

gelişmelerini büyük ölçüde, ulusal bir burjuva sınıfının itici gücüne

borçluydular. Ulusal burjuvazinin gelişmesiyle, devlet laikleşmiş ve gittikçe

daha demokratikleşmişti. Mustafa Kemal, siyasal gücü eline geçirir geçirmez,

hemen Batı devletlerinde görülen bu nitelikleri Türkiye Cumhuriyeti'nin temel

nitelikleri yapmaya başladı. Fakat ortada bir ulusal burjuvazi yoktu. Bir

başka deyişle, Batı'da bütün bu değişmelerin ardında yatan yapı, Türkiye'de

yoktu. Böyle bir sınıfsal yapıyı yaratacak ekonomik yapı da ortada değildi.

Türkiye sanayi öncesi bir toplumun temel nitelikleriyle birlikte, dış

sömürüye bağımlı olarak gelişen kendine özgü bir ticaret ve toprak yapısına

sahipti.



Karşı-Emperyalist İdeolojinin İşlevi:



Cumhuriyetin Temelleri



Gerek Kurtuluş Savaşı sırasında, gerek yeni Cumhuriyet'in kuruluşunda,

Mustafa Kemal Atatürk'ün en büyük engeli, hiç kuşkusuz, eski yapının simgesi

olan Halife-Sultan, yani Padişah'tı. Padişah'ın bir yandan Halife, yani

Müslümanların başı, öte yandan Sultan, yani eski siyasal yapının başı oluşu,

Mustafa Kemal'in işini iyice zorlaştırıyordu.



Üstelik Padişah, tüm destekçileriyle birlikte, düşmanla işbirliği yapıyor

ve Kurtuluş Savaşı'na karşı çıkıyordu. Bu durum, Bağımsızlık Savaşı sırasında

çok büyük bir zorluk oluşturmakla birlikte, ilerdeki yeni devletin kurulması

sırasında Padişah engelinin ortadan kaldırılmasında büyük kolaylık

sağlayacaktı.



Padişah, düşmanla işbirliği yaparak, şimdiden kendi kuyusunu kendi

kazıyordu. Üstelik, yurttaki ayaklanmalarda büyük ölçüde parmağı olduğu için,

fiili bir tehlike niteliği de kazanmıştı (Esengin, 1975:23-27).



Oysa, Kurtuluş Savaşı'nı yürüten Birinci Türkiye Büyük Millet Meclisi,

Padişah yanlılarıyla doluydu ( Birinci TBMM iktidarının karşı-emperyalist

olmadıgı konusundaki yanlış tez, başka gerekçelere dayandırılmakla birlikte,

böyle gerçeklerden de etkilenmiş olabilir. Bu yanlış tez için bkz.

Tezel, 1970:288. Tezel'in yanlışının kanıtlanması için bkz. İlkin,

1981:36-37.). Bu yüzden Mustafa Kemal Paşa, Meclis açılır açılmaz Anayasa

yerine geçmek üzere önerdiği maddelerin sonuncusuna, --Hilafet makamının

tahlisine muvaffakıyet hasıl olduktan sonra Padişah ve Halifei Müslimin

kavanini esasiye dairesinde vazı muhterem ve mübeccelini ahzeder.-- (Hilafet

makamı başarıyla kurtarıldıktan sonra, Padişah ve Müslümanların halifesi,

yasalar çerçevesinde saygın ve ulu yerini alır.) (TBMM, I:134) diye bir ifade

koymuştu. Oysa, encümen bu maddeyi gereksiz bularak çıkardı. Bunun üzerine,

Meclis'te yapılan tartışmalarda son derece ilginç konuşmalar olmuştur. Bugün

elimizde olan gizli oturum tutanaklarından öğrendiğimize göre, Atatürk'ün

Büyük Nutuk'ta bahsettiği (Atatürk, tarihsiz:438) bu nokta, aslında Karesi

Mebusu Basri Bey ve arkadaşları tarafından önerilmiş (TBMM, I:133) .



TBMM'nin gizli oturum tutanaklarından Atatürk'ün Nutuk'ta sözünü ettiği,

--Sen yalan söyleyebilirsin, müstaitsin-- (istidadın vardır) (Atatürk,

tarihsiz:700) cümlesinin kime karşı ve nasıl söylendiğini de öğreniyoruz:

Bitlis Mebusu Yusuf Ziya Bey, uzun uzun konuşarak, Vahdettin'in kaçması

üzerine yeni seçilecek Halife'ye biat edilmesini önerir. Bunun üzerine

Diyarıbekir Mebusu Hacı Şükrü Bey bağırır: --Halife, yani Meclis'in reisi mi

olsun?--. Meclis karışmıştır. Mustafa Kemal kürsüde açıklamalarda bulunmaya

başlar. Bu sırada, kendisine yanıt vermeye çalışan Bitlis Mebusu Yusuf Ziya

Bey'e söylemiştir bu cümleyi (TBMM, III:1051). Bu tartışmanın olduğu tarih 18

Kasım 1922'dir. Hemen Lausanne Barış Konferansı'ndan önce.



Görüldüğü gibi, dinsel-geleneksel bir İmparatorluktan, laik ve ulusal bir

devlet yaratma amacı, Mustafa Kemal için çok uzaklarda gözükmektedir. Hem de

hemen Lausanne Konferansı'ndan önce. Oysa, Mustafa Kemal Atatürk, aynı

Meclis'le hem Padişah'a, hem de düşmanlara karşı bir savaşı başarıyla

yürütmüştür. Bu başarının sırrı, hiç kuşkusuz tüm ittifaklarını üzerine

kurduğu karşı-emperyalist ideolojinin gücünden geliyordu.



Bu arada karşı-emperyalist ideoloji ile din duygularını, Yakup Kadri'nin

sözlerinde belirttiği gibi, --Biz bir Ehlisalip hareketi karşısındayız.--

anlayışı içinde bütünleştirdiğini de görmeklikten gelemeyiz

(Karaosmanoğlu, 1972-a:31 ) .



Nitekim, Tarık Buğra, Küçük Ağa Ankara'da adlı romanında şu satırlarla bu

ittifakı vurgulamaktadır:



--İyice bunalmıştı. Hadis'i hatırladı: Harb hiledir. Ve kendi durumunu

düşündü.



Küçük Ağa, Ankara'da çalışmanın bir --gaza--, bir --cihat-- olduğunu anlamıştı.

Mesele cephede mi, yoksa burada mı daha çok faydası dokunacağını bilmekteydi

ve bunu bilmek şarttı.-- (Buğra,1975:611).



Vatanı işgal altındaki bir toplumda, karşı-emperyalist duyguların önemi

büyüktür. Bu duygular, Mustafa Kemal Paşa'nın, çevresinde her sınıf ve

gruptan insanların oluşturduğu bir ittifakı sürdürmesine uygun olan hemen

hemen tek güçlü ögedir.



O dönemin, ruh durumunu örneğin, Samim Kocagöz, bakın nasıl anlatıyor:



--Bölüğün önünde Yusuf, sanki tek ayağıyla zıplaya zıplaya koşmakta, sakat

ayağını, üç kez zıplatıp bir kere destek vererek, elindeki tüfeğine sıkı sıkı

sarılmış, süngüsünü ileri uzatmış, yaralı bir pars gibi atılmakta ve

fundaların üstünde bölüğüne şöyle haykırmaktadır:



--Gün bugün, saat bu saat arkadaşlar. Ezin vatan topraklarımızı çiğneyen bu

köpekleri!--



Ve askerler ses vermektedirler:



--Allah Allah!.--



Düşman ölülerinin üstüne basıp geçmekte, vatan toprakları için toprağa

düşenlerin üstünden atlamaktadırlar.-- (Kocagöz: 1961).



Kocagöz'ün romanı, İhsan'ların, Yusuf'ların, Niyazi'lerin, İlyas'ların,

düşmana karşı yazdıkları destanı yansıtması bakımından o dönem toplumunun

nasıl bir beraberlik içinde olduğunu vurgular. Birleştirici öge,

--ideoloji--dir: Düşmana karşı eylem içinde geliştirilen karşı-emperyalist

ideoloji.



Atatürk İdeolojisinin Özü; Tam Bağımsızlık



Gerek karşı-emperyalizm, gerekse pozitivizm üzerine oturtulmuş olan

Batılılık, aslında tek bir düşüncenin farklı dönem ve koşullarda somuta

indirgenmesidir. Bu tek düşünce ve inanç, Mustafa Kemal'in --İstiklal-i tam--

dediği, --tam bağımsızlık-- ilkesidir.



Mustafa Kemal Atatürk, karşı-emperyalisttir, çünkü düşman yurdu işgal

edince, tam bağımsızlığın korunması için emperyalizme karşı silaha sarılmaktan

başka yol yoktu. Savaş kazanıldıktan sonra ise Batılılık öne geçti. Çünkü

Atatürk, ancak Batılı üIkeler gibi olan toplumların tam bağımsızlıklarını

koruyabileceklerine inanıyordu. Bu sıralama yalnızca olayların gelişimine

uygun bir sıralamadır. Yoksa, Mustafa Kemal Atatürk'ün kafasındaki oluşum

açısından, daha önceki bölümlerde işaret edildiği gibi, Batılılığın önce

geldiğine hiç kuşku yoktur. Zaten karşı-emperyalizm de --Batılılar gibi tam

bağımsız bir ülke olma--nın önkoşulu değil midir?



Tam bağımsızlığın iki farklı görüntüsü olan karşı-emperyalizm ile Batılılık

iki ayrı dönemde iki değişik işlev için kullanılmışlardır. Bağımsızlık Savaşı

aşamasında karşı-emperyalizm, bütünleştirici bir ideoloji olarak hizmet

etmiştir. Buna karşılık, Cumhuriyet döneminde Batılılık yol gösterici,

toplumu yeni bir kültürel ve ekonomik yapıya doğru seferber edici,

hareketlendirici bir işlev için kullanılmıştır.



Tam bağımsızlık ilkesinin, karşı-emperyalist görünümünün işlevini Fethi

Okyar'ın şu satırlarında somut olarak görebiliriz:



--Teker teker, hatta grup grup alındığı zaman, ferdi muhteva, yetişme tarzı,

temsil ettikleri düşünce ve fikir olarak, birbirleriyle asla bağdaşmayacağına

hükmedilen bu karmakarışık hey'etin tek ve sadece davası, vatanı kurtarmaktı.--

(Okyar, 1980:292) .



Aynı izlenimi, Ağaoğlu da Kuvayi Milliye Ruhu adlı yapıtında belirtir

(Ağaoğlu, 1945) .



Atatürk'ün aşağıdaki sözleri, --tam bağımsızlık-- ilkesini nasıl bütüncü bir

biçimde anladığını ve bu ilkeyi ne biçimde, hangi amaçlar için kullandığını

çok güzel ortaya koymaktadır. 1919 yılında, Bağımsızlık Savaşı'nın başında,

şöyle diyor Atatürk:



--İstiklali tam; bizim bugün deruhte ettiğimiz vazifenin ruhu aslisidir. Bu

vazife, bütün millete ve tarihe karşı deruhte edilmiştir. Bu vazifeyi deruhte

ederken, kabiliyeti tatbikıyesi hakkında şüphe yok ki çok düşündük. Fakat

binnetice hasıl ettiğimiz kanaat ve iman, bunda muvaffak olabileceğimize

dairdir. Biz, böyle bir işe başlamış adamlarız. Bizden evvelkilerin irtikap

ettikleri hatalar yüzünden, milletimiz lafzan mevcut zannolunan istiklalinde,

mukayyet (kayıtlı) buluyordu. Şimdiye kadar Türkiye'yi cihanı medeniyette

kusurlu gösteren neler mutasavver (tasarlanmış) ise, hep bu hatadan ve hep bu

hataya tebaiyetten neşet etmektedir (bağımlı olmaktan doğmaktadır) . Bu

hataya tebaiyetin neticesi; mutlaka, memleket ve milletin bütün haysiyetinden

ve bütün kabiliyeti hayatiyesinden tecerrüt ve tebaüt etmesini mucip

olabilir (yaşama yeteneğinden uzaklaşmasını ve soyutlanmasını

gerektirebilir) . Biz; yaşamak isteyen, haysiyet ve şerefiyle yaşamak

isteyen bir milletiz. Bir hataya tabiyet yüzünden bu evsaftan mahrum kalmaya

tahammül edemeyiz. Alim, cahil, bilaistisna, tekmil efradı milletimiz, belki

içinde mündemiç müşkilatı tamamen idrak etmeksizin, bugün yalnız bir nokta

etrafında toplanmış ve sonuna kadar kanını akıtmaya karar vermiştir. O nokta;

istiklali tamamımızın temini ve idamesidir.



İstiklali tanı, denildiği zaman, bittabi siyasi, mali, iktisadi, adli,

askeri, hars ve ilah... her hususta istiklali tam serbest-i tam demektir. Bu

saydıklarımın herhangi birinde istiklalden mahrumiyet, millet ve memleketin,

manay-ı hakikiyesiyle bütün istiklalin mahrumiyeti demektir.-- (Karal,

1969:7-8).



Görüldüğü gibi, Mustafa Kemal Atatürk; --tam bağımsızlık--, ilkesini yalnız

bir bütün olarak ele almakla kalmıyor, bunun Osmanlı İmparatorluğu

çerçevesinde çözülemeyeceğini ve herkesin bu amaçla çalışması gerektiğini de

vurguluyor. Böylece gerek kavram açısından, gerekse eylem yönünden ödün

vermez devrimciliğini ortaya koyarken, --istiklali tam-- inancına da

bütünleştirici bir --ideoloji-- niteliği veriyor.



Karşı-emperyalizm, özellikle --tam bağımsızlık-- ile birleşince gerçekten

bütünleştirici bir ideoloji niteliği kazanmıştı. Toplumun kurtuluşunu Batı

gibi olmakta bulanlar da, İslama sığınmak isteyenler de bu --tam bağımsızlığa

dayalı karşı-emperyalizm-- şemsiyesi altında birleşmişlerdi. Örneğin, Peyami

Safa -- Şimdi zaten Ankara, Avrupa emperyalizmiyle mücadele ettiğini açık

söylüyor. Bunu kim inkar eder? Milli tezimizdir.-- diye yazıyordu (Safa,

1974:122).



Bu konuda Giritli de Münci Kapani'ye atıf yaparak, şöyle diyor: --İşte

Atatürk'ün önce emperyalizm ile savaş ve bağımsızlık, sonra da modernleşme ve

demokrasiye hazırlık yolunda izlediği yöntem daha sonraları --Kemalist yöntem--

olarak gelişme yolundaki ülkelere örnek olmuştur.-- (Giritli, 1981:10) .



Tam bağımsızlığa bağlı karşı-emperyalizm ilkesini sıcak savaşın somut

olayları içinde rahatlıkla kullanan Mustafa Kemal Atatürk ve arkadaşları,

yeni devletin temelinde yatan --Batılılık-- ideolojisinin formüle edilmesini de

aynı yolla yaptılar: İlkeler eylem içinde belirlendi. Bu arada Atatürk yaşamı

boyunca siyasal ve iktisadi tam bağımsızlığı korumaya özel bir özen

gösterdi (Mechin, 1955:175).



Cumhuriyet Halk Partisi'nin de simgesi olan ve Türkiye Cumhuriyeti'nin

temel ilkelerini belirleyen altı ok için yanlış olarak Kemalist ideoloji

tabiri kullanılır. Buraya kadar yapmaya çalıştığım açıklamalarda, altı ok ile

belirlenen --Batılılık-- düşüncesinin, Mustafa Kemal Atatürk'ün ideolojisinin,

yani --tam bağımsızlık-- ilkesinin, iki somut sonucundan biri olduğuna işaret

etmeye çaba harcadım. Bir başka deyişle, Kemalist ideoloji, ya da

Atatürkçülük denen ideolojinin eşiti (ya da matematiksel açıdan daha doğru

bir terimle, eşleniği) tam bağımsızlıktır. Batılılık, ancak tam bağımsızlığın

Kurtuluş Savaşı'nı izleyen yıllarda daha büyük bir ağırlık kazanan bir

görüntüsüdür. Celal Bayar'ın: --Atatürk'ün amaçı, Türkiye'yi anti-emperyalist

olan milliyetçi bir Batı ülkesi haline getirmekti-- yargısı çok doğrudur

(Bayar, 1978:94).



Bu açıdan altı ok ile ilgili açıklamaları okurken, bunların, ancak bir

ideolojinin belli bir andaki somut görünümünün araçları olduğu hiç

unutulmamalıdır.



:::::::::::::::::::



III-) ALTI OK'UN ANLAMI



Altı ok açısından, 1935 yılı bir dönüm noktasıdır. Bu yıl, artık

Cumhuriyet'in kuruluşundan sonra oniki yıl geçmiştir. İlkeler, teker teker

belli uygulamalar sonunda ortaya konmuş, gözden geçirilmiş, düzeltilmiş ve

yeniden formüle edilmiştir. Atatürk'ün yaşam dönemindeki son CHP Kurultayı

olan dördüncü (aslında birinci Sivas Kongresi kabul edildiğine göre, üçüncü)

Kurultaya bu aşamalardan sonra gelinmiştir. Bu açıdan, bu Kurultay kararları,

altı ok'un belirlenmesinde daha aydınlatıcıdır. Üstelik, Recep Peker,

(Parti Genel Sekreteri) şöyle demektedir: --Esasta Parti'nin ana vasıfları

olan Cumuriyetçilik, ulusçuluk, halkçılık, devrimcilik, devletçilik ve

laiklik yeni program onaylandıktan sonra, yeni Türkiye Devleti'nin de

vasıfları halini alıyor.-- (CHP, 1935:45).



Gerçekten de 1937 yılında, Anayasa'nın 2'nci maddesinde değişiklik

yapılarak, bu ilkeler devletin temel nitelikleri olarak kabul edilmiştir

(Kili, 1976:65).



Dikkat edilirse, Recep Peker'in konuşması bile dildeki özleşme akımına

uygun olarak yapılmıştır ve gerçekten altı ok'un yerleştiğini vurgulamaktadır.



Zamandizinsel (kronolojik) olarak, altı ok'un ilk ilkesi TBMM'nin

kurulmasına, saltanatın kaldırılmasına ve Cumhuriyet'in ilanına koşut bir

biçimde Cumhuriyetçilik olarak düşünülebilir. Fakat halkçılık ve laiklik

ilkeleri olmadan Cumhuriyetçilik düşünülemez. Mustafa Kemal Paşa, Meclis'in

ilk açılışında, bir Anayasa'ya esas olmak üzere önerdiği ilkelere,

--halkçılık programı-- demiştir (TBMM, I:134). Böylece, Halife-Sultan'ın dinsel

geleneksel otoritesine karşı, ulusal egemenlik için, Meclis'i kurarken,

onu --halkçılık-- ilkesi çerçevesinde örgütlemeye çalıştığını belirtmiştir. Aynı

anda, otoritesini dinden almayan bir Meclis'i ulusun en yüksek egemenlik

organı saydığından laiklik konusunda da önemli bir adım atmış oluyordu. Bu

nedenle, altı ok arasında uygulamaya ilk aktarılan ilke, dinden bağımsız

biçimde kurulmuş olan TBMM'nin açılışı ile, laiklik ilkesi olmuştur

(Tikveş, 1975:44) .



:::::::::::::::::::



1) Laiklik



Aslında, dinsel-geleneksel bir siyasal otoriteye karşı ulus egemenliğine

dayalı bir devlet kurulduğu için, laiklik tüm altı ok'un eksenini

oluşturuyordu. Bu bakımdan son derece önemli bir ilkeydi. Cumhuriyetçilik ile

birlikte yeni devletin siyasal biçimini, halkçılık ile birlikte toplumsal

özelliklerini, miliiyetçilik ile çağdaş ve ilerici milliyetçilik olarak yeni

bütünleştirici ideolojinin önemli bir parçasını ve devletçilik ile birlikte

ekonomik yapıyı belirliyordu. Devrimcilik ise, laikliğin güncel olarak özüydü.

Bir başka deyişle, o sırada, laiklik, en büyük devrimdi.



İşte altı ok içinde laiklik, Osmanlı İmparatorluğu'nun kendisine özgü

niteliklerinden dolayı bir eksen ve en önemli --ideolojik öge-- özelliği

taşıyordu.



Aslında laiklik, İslam inancı içinde yer almıyordu (Berkes, 1973: 15). Buna

karşılık, devlet gerekleri, Osmanlıların örfi hukuk adı altında laik bir

hukuk düzeni geliştirmelerine yol açmıştı (Muammer Sencer, 1974: 8).



Bilindiği gibi, laiklik Batı'da, tüccar ve sanayicilerden oluşan kapitalist

sınıfın din adamlarıyla toprak ağalarının ittifakına karşı çıkmasıyla

gelişmiştir. Siyasal gücü eline geçiren burjuvazi, bunu din adamlarına karşı

yaptığı için ister istemez laik olmuştu. Oysa Osmanlı İmparatorluğu'nda,

kapitalist gelişme olmadığı için, laik oluşumlar da ancak devlet gereklerine

bağlı olarak, hukukun bir alanıyla sınırlı kalmış, toplumun öteki kesimlerine

yayılamamıştı. Son yıllarda Osmanlı'nın sınıfsal yapısı üç kesimden

oluşuyordu: Merkezdeki bürokratlar, eşraf ve ayan olarak ara sınıflar ve

eylemsiz halk yığınları (reaya) . Bunlar arasında laikliğe eğilim duyanlar

yalnız merkezdeki bürokratların bir kısmıydı. Bunların ciddi bir toplumsal

dayanakIarı bulunmadığından, Osmanlı İmparatorluğu'ndaki bütün yenileşme

eylemleri gibi ideolojik plandaki laiklik de bir aydınlar olayı olarak kaldı

(Soysal, 1974:27-28) . Aslında, Atatürk'ten önceki Batılılaşma eylemlerinin

başarısızlığının altında aydınların bu göreli güçsüzlükleri ve halk

desteğinden yoksun oluşları vardı (Tunaya, 1960:45) .



Mustafa Kemal Atatürk'ün devlete el koyması bile daha önce de belirttiğim

gibi, kendi başına laik bir ey1emdi. Fakat geniş halk kitlelerinin bu eylemin

laik yönüne sınıfsal bir destek vermemesi, laiklik için, --toplumsal niteliği

olmayan bir eylem-- diye yanlış bir yargıya varılmasına bile yol açmıştır

(Webster, 1939:169). Oysa, kapitalizmin gelişmesiyle palazlanan burjuvazi

büyüdükçe laikleşecek ve bürokrat-teknokrat kadroların yanında yerini

alacaktı.



Öte yanda, gittikçe gelişen ve geliştikçe sömürüsü artan ve laikleşen

burjuvaziye karşı tepki oluşturan halk yığınları, bu tepkilerini dinsel

çizgide göstermişlerdi. Böylece, CHP'nin laiklik politikası, geniş halk

yığınlarının karşı çıktığı bir politika niteliği kazanıyordu. Demokrat

Parti'nin temsil ettiği kapitalist ideoloji, biraz da dinsel açıdan ödün

verince, artık karşı konulmaz bir nitelik kazanıyor ve iktidarı eline

geçiriyordu (Tekeli, Şaylan, 1978:90) .



Aslında bu tutumun ardında, dinin, bireyi topluma bağlayıcı ideolojik

işlevini dolduracak başka bir yaklaşımın bulunmayışı aranmalıdır

(Mardin, 1977:385) .



Atatürk'ün Laiklik Anlayışı



Atatürk, laiklik ilkesini, ileri sürülen bazı görüşlerin tersine, siyasal

olduğu kadar, toplumsal bir yaklaşım olarak da benimsiyordu. Amaç, hukuk,

eğitim, kültür alanlarını dinsel dogmaların denetiminden kurtarmaktı

(Jaesckhe, 1972:97 ) . Karal'ın da çok iyi belirttiği gibi, --Atatürk'e göre

laiklik, geniş anlamıyla, sosyal özgürlük problemidir.-- (Karal, 1975:30) .



Aslında Mustafa Kemal Atatürk ve arkadaşları, doğrudan doğruya din düşmanı

değildiler. Tam tersine, Vahdettin'in şeyhülislamı Dürrizade'nin ölüm

fetvasına karşı, Anadolu'daki din adamlarını kullanacak kadar, dinin işlevine

inanıyorlardı. Falih Rıfkı'nın bu konuda şu yazdıkları, son derece

ilginçtir:



--Atatürk, bellibaşlı devrim kararlarını verdikten sonra, bir defa pek

sevdiği Diyanet İşleri Reisi Hoca Rifat Efendi'yi çağırıp, onu tatlı dille

inandırır, sonra: --Şimdi Mareşal'e gidelim-- derdi. Biri camilerin ve

hocaların, biri ordunun başındaydı.-- (Atay, 1969: 208-209) .



Karşı olunan durum, dinsel dogmaların, toplumun tüm yaşamını egemenliğe

almış olması ve siyasal iktidarın da dine dayalı bulunmasıydı. Dolayısıyla,

iktidarın kaynağını değiştirdikleri zaman, din adamları bundan çok tedirgin

oldular. Atatürk ve arkadaşlarına yakıştırılan din düşmanlığının altında

yatan asıl olay şudur: Atatürk toplumda din adamlarının siyasal, toplumsal ve

kültürel etkinliklerini azaltmıştır. Çünkü, gerçekten din, yozlaşmış

uygulamalar yüzünden; o dönem için tutucu bir ideoloji niteliğine bürünmüştü.

Bunun suçu da İslam dininde değil, toplumun genel gerileyişine koşut olarak,

yozlaşan din adamlarında ve onların işlevlerindeydi. Yoksa, Atatürk

dönemindeki hükümetler, dine karşı doğrudan tavır almak yerine,

yararlanabilecekleri ölçüde, dinden ve din adamlarından yararlanmışlar, ancak

kendi devrimlerini tehlikeye düşürecek durumlarda, dine doğrudan doğruya

müdahale etmişlerdir (Allen, 1968:175) .



Atatürk'ün laikliğinin en güzel kanıtlarından biri, tüm Bağımsızlık Savaşı

sırasında, din adamlarıyla işbirliğine gitmiş olmasında da görülebilir.

Müslüman bir toplumda yaşadığının bilincinde olan Atatürk, dine ancak

(Allen'in de dediği gibi) , kendisinin siyasal ve toplumsal reformlarına

engel olduğu zaman karşı çıkmıştır.



:::::::::::::::::::



2. Cumhuriyetçilik ( Bu konuda Çeçen'in geniş kapsamlı çalışmasına

bakılabilir (1981).)



Cumhuriyetçilik, yeni devletin temelleri altında yatan devrimin siyasal

görünüşüdür. Laik anlayışla, dinsel-geleneksel otoritenin yerine, halk ya da

ulus otoritesinin geçirildiği siyasal yeni düzen, ifadesine Cumhuriyetçilikte

kavuşmuştur.



Temelde ekonomik olmaktan çok siyasal ve ideolojik bir devrim olarak

başlayan Türk Devrimi, siyasal mekanizmalar yönünden Cumhuriyetçiliği tüm

atılımların itici gücü yapmıştı. Bir başka deyişle, başta kurulan bu siyasal

mekanizma ile, daha sonra toplumda planlanan değişme ve gelişmelerin siyasete

hemen yansıması ve gerekli işlemlerin yapılması son derece kolaylaşmış

oluyordu (Afetinan, 1977:158).



Laiklik anlayışının siyasal yaşamdaki yansıması da Cumhuriyet düzeni ile

gerçekleşmişti. Bu açıdan, laiklik ile Cumhuriyetçilik ve biraz aşağıda

göreceğimiz Halkçılık, birbirlerinden kesinlikle ayrılamazlar. (Aslında daha

sonra üzerinde duracağımız gibi, altı ok ile ifadelendirilen bu altı ilkenin

birbirlerinden ayrı düşünülmesi olanaksızdır.)



Mustafa Kemal Atatürk, Cumhuriyet düzenini, özgürlük ve ulusal egemenlik

ilkeleri üzerine dayandırıyordu. Daha 1906 yılında, İkinci Meşrutiyet için

özgürlük kavgasının yapıldığı dönemde şöyle diyor:



--Hürriyet olmayan bir memlekette ölüm ve izmihlal vardır. Her terakkinin ve

kurtuluşun anası hürriyettir.-- (Karal, 1959:148). Bundan onyedi yıl sonra,

Cumhuriyet'in ilanından hemen önce ise özgürlük ile ulusal egemenlik

ilkelerini Cumhuriyet düzeni içinde şöyle bütünleştiriyor:



--Heyet-i içtimaiyede en yüksek hürriyetin, en ali müsavat ve adaletin

temin-i istikrarı ve mahfuziyeti ancak ve ancak tam ve kati manasıyle

hakimiyet-i milliyenin müesses bulunmasıyla daimdir. Binaenaleyh, hürriyetin

de, müsavatın da adaletin de nokta-i istinadı hakimiyet-i milliyedir.--

(Karal, 1969:148).



Görüldüğü gibi Atatürk, bir toplumda özgürlüğün de, adaletin de, eşitliğin

de dayanağı olarak ulusal egemenliği görüyor. İşte Cumhuriyet bu anlayışın

siyasal mekanizması olarak ortaya çıkmıştır. Hiç kuşkusuz, bir toplumun

(Atatürk'ün deyimiyle, bir --heyet-i içtimaiye--nin) özgürlüğü, eşitliği ve

adaleti, siyasal mekanizmaya o toplumun egemen olmasıyla sağlanabilir.



Mustafa Kemal Atatürk'ün Meclis'e verdiği önem konusunda Mümtaz Soysal

şöyle yazıyor: --... Yukarıdan aşağıya doğru başlatılan bir hareket, gerçek

bir başarıya ulaşabilmek için, aşağıdan yukarıya doğru yükselen bir irade

temeline dayanmalıdır. Böyle olursa, hareketi temsil eden organın önünde

hiçbir kuvvet duramaz.--(Soysal, 1981:3).



Mustafa Kemal Paşa'nın daha Erzurum Kongresi sırasında Mazhar Müfit'e,

--Cumhuriyet'e gidiyoruz-- demesinin altında yalnız Padişahlık sistemini

ortadan kaldırmak gibi siyasal değil, yukarıdaki düşüncelerde ifade edildiği

gibi, toplumsal amaçlar da yer almıştır. Nitekim, Kazım Karabekir, Rauf Orbay

gibi arkadaşlarıyla Cumhuriyet'in ilanı konusunda düştüğü anlaşmazlık,

görünüşte siyasal olmakla beraber, aslında toplumsal ve ideolojiktir.



Çetin Altan'ın günümüz toplumundaki şaşkın ve tutarsız birey davranışlarının

derlenip toparlanması için önerdiği --Cumhuriyetçilik davranışı-- gerçekten,

günümüz toplumuna da, Atatürk'ün yukarıda aktardığım anlayışı içinde

bütünleştirici anlamda ışık tutabilir. Altan, --Cumhuriyetçilik nedir?--

sorusunu şöyle yanıtlıyor:



--Cumhuriyetçilik, kimsenin kendisini ülkenin sahibi olarak görmemesi ve

--Yurt yahut devlet sevgisi--ni kendi tekelinde tutarak başkalarını bu tür

kavram ve ölçülerle suçlayamaması demektir.



Cumhuriyet'lerde tüm vatandaşlar, o ülkenin sahibidir ve --Yurt yahut devlet

sevgisi-- de kimsenin tekelinde değildir.



Bizde ise --Cumhuriyetçilik-- akımı gelişmemiş olduğu için, vatandaşlar,

ülkeye sahip çıkacak birini ararlar ve sık sık, --Ülkenin sahipsiz kalmış

olması--ndan yakınırlar. Bu, aslında monarşik koşullanmadan başka bir şey

değildir.



Şayet Cumhuriyetçilik akımı tarihsel bir birikimden kaynaklanarak gelişmiş

ve bunun sonucunda da iktidara dönüşmüş olsaydı, bugün karşılaştığımız

sorunların pek çoğu kendiliğinden çözülmüş olacaktı.



Bir kez, ikide bir de kimse, --kurtarıcı-- olarak --ülkeye sahip çıkmak-- için

kollarla paçalan sıvama gereğini duymayacaktı. İkincisi İmparatorluğun ne

olup, ne olmadığı didik didik edilecek, anlamsız bir yığın saplantı ve tabu,

genç kuşakların görüş ufuklarını daraltmayacaktı. Üçüncüsü, kimse,

--Yurtseverliği kendi tekeline almak-- yarışına giremeyeceği için, toplumsal

eleştirilere hiçbir sansür konmayacak ve toplum kendi gerçeğiyle

sakatlıklarını çok daha hızlı görerek, kendi kendini en sağlıklı biçimde

nadaslamak olanağını bulacaktı.



Bu da sanatı ve bilimselliği alabildiğine sulayacak, basmakalıp hamasi

bayram nutukları, --Atatürkçülük-- adı altında genel bir fikir kısırlığı

yaratmayacaktı.-- (Altan, 1980) .



Camhuriyetçilik ve Demokrasi



Cumhuriyetçiliğin, son aşamada --demokrasi-- idealini yansıttığına hiç kuşku

yoktur. --Devrimci-- bir atılım gerçekleştinnek ve toplumu bu atılıma göre

biçimlendirmek göreviyle karşı karşıya olan Atatürk'ün tek parti döneminde

gerçek bir demokrasiyi uygulamaya aktarması, düşünülemezdi. Fakat günümüzdeki

uzantıların tohumlarının o dönemdeki --Cumhuriyetçilik-- anlayışında ve

uygulamasında yattığı da bir gerçektir.



Nitekim, Afetinan'ın aktardığına göre, Mustafa Kemal Atatürk de,

--demokratik idare sistemi için ideal addedilen prensiplerin inkılaplarımız

içinde yer almasına taraftar olduğunu ifade etmiştir.-- Yine Atatürk,

--Cumhuriyet rejimi demek, demokrasi sistemiyle devlet şekli demektir. Biz

Cumhuriyet'i kurduk, o on yaşını doldururken demokrasinin bütün icaplarını

sırası geldikçe tatbikata koymalıdır.-- demişti (Afetinan, 1968:260).



Bahri Savcı da çok doğru bir teşhisle, Türk Demokrasisinin Atatürk'ün

önderliğinde oluştuğunu belirtir (1981:13). İşte Atatürk'ün örgütsel mirasçısı

CHP'nin 1976'da 23'üncü Kurultayında kabul ettiği programında,

Cumhuriyetçiliğin gereği olarak yer alan aşağıdaki satırlar, bu nedenle

Kemalizmin gelişmesine önemli bir katkı sayılabilir:



-- (CHP) yurttaşların tek aşamalı oyla, eşit hakla, kısıntısız düşünce ve

anlatım özgürlüğüyle ve geniş örgütlenme olanaklarıyla ülke yönetimine

giderek artan ölçüde katıldığı, herkesin haklarının ve özgürlüklerinin yasal

ve kurumsal güvenceye dayandığı çok partili demokrasiyi Cumhuriyetçiliğinin

gereği sayar.-- (CHP, 1976:9).



Nitekim, bir yabancı gözlemci de, --Atatürk Devrimi, insan haklarına ve halk

egemenliğine dayalı bir devrimdir. Bu devrimde totaliter bir siyasal görüş de

hiçbir zaman görülmemiştir.-- diyerek, bu anlayışı dile getirmektedir

(Dodd, 1981:19).



:::::::::::::::::::



3) Halkçılık



Laik ilkelere göre kurulan Cumhuriyet, --hilafetçilik-- karşıtı olarak

--Halkçılık-- ilkesine dayandırılmıştı. Halkçılık ilkesini, bilinçli ve

sistematik bir biçimde, İmparatorluk ideolojisinin yerine geçirmeye çalışan

Mustafa Kemal Atatürk, askeri eylemini, siyasal eylem niteliğine

dönüştürmesinin dönüm noktası olan TBMM'nin açılışından itibaren, ortaya

attığı her siyasal öneriye ve program taslağına Halkçılık adını koymaya özel

bir özen göstermiştir.



Gerçekten de, Cumhuriyetçilik ile Halkçılık öylesine birbiri içine

geçmiştir ki, Halk Partisi liderliğinin son temsilcilerinden Ecevit, Atatürk'ü

incelediği kitabında --Halk Yönetimine Geçiş-- başlığı altında, --Altyapıya kadar

inen yeni devrimci atılımlara başlayabilmek için, örneğin, siyasal kurumların,

özellikle devlet biçiminin değişmesi gerekliydi. Saray yönetimi yerine, halk

yönetimi yolunda bir adım atılması gerekliydi. Atatürk önce bu devrimi

gerçekleştirdi. Bir üstyapı kurumu olan devlet biçiminin değişmesini sağlayan

Cumhuriyetçilik devrimini başardı.-- demektedir (Ecevit, 1974:64-65).



Halkçılığın İşlevi



Halkçılık ilkesinin bir başka özelliği, Bağımsızlık Savaşı'nın --geniş

ittifak--ını belirlemesidir. Buraya dek birkaç kez işaret ettiğimiz gibi,

Mustafa Kemal'in eylemi bir halk hareketi değildi (Ergil, tarihsiz:62). Fakat,

Kurtuluş Savaşı tek bir sınıfa ya da gruba dayalı değil, toplumun tüm sınıf

ve gruplarını içine alan bir ittifakın ürünü olarak kazanılmıştı. İşte

Cumhuriyet'in kuruluşundan sonra; altı ok'tan biri olan Halkçılık, bir

anlamda bu gerçeği de simgeliyordu. Bu noktayı Atatürk de bilinçli olarak

vurgulamıştı:



--... Mesleki içtimai itibariyle dahi düşünüldüğümüz zaman biz, hayatını,

istiklalini kurtarmak için çalışan erbab-ı sayiz, zavallı bir halkız.--

(Söylev ve Demeçler, I:169).



Halkçılığın bu bütünleştirici ilkesi, yeni Cumhuriyet'in herhangi bir

sınıfa dayanmadığını ilan etmek amacıyla da kullanılıyordu. Parti programında

Halkçılık, bu özelliği vurgulayacak biçimde açık tanmış ve programın son

biçimini aldığı 1935 Kurultayında şöyle ifade edilmişti:



--İrade ve hakimiyetin kaynağı millettir. Bu irade ve hakimiyetin, devletin

vatandaşa ve vatandaşın devlete karşılıklı vazifelerinin hakkıyle ifasını

tanzim yolunda kullanılması Partice büyük esastır. Kanunlar önünde mutlak bir

müsavat kabul eden ve hiçbir ferde, hiçbir aileye, hiçbir sınıfa, hiçbir

cemaate imtiyaz tanımayan fertleri halktan ve halkçı olarak kabul ederiz.



Türkiye Cumhuriyeti halkını ayrı ayrı sınıflardan mürekkep değil ve fakat

ferdi ve içtimai hayat için işbölümü itibarıyle muhtelif mesal erbabına

ayrılmış bir camia telakki etmek esas prensiplerimizdendir. Çiftçiler, küçük

sanayi erbabı ve esnaf, amele ve işçi, serbest meslek erbabı, tüccar ve

memurlar Türk camiasını teşkil eden başlıca çalışma zümreleridir. Bunların her

birinin çalışması, diğerinin ve umumi camianın hayat ve saadeti için

zaruridir.



Partimizin bu prensiple istihdaf ettiği gaye, sınıf mücadelesi yerine,

içtimai intizam ve tesanüt temin etmek ve birbirini nakzetmeyecek surette

menfaatlerde ahenk tesis eylemektir. Menfaatler, kabiliyet ve çalışma

derecesiyle mütenasip olur.-- (CHP, 1935-a:59).



Görüldüğü gibi Halkçılık ilkesi, genel olarak --dayanışmacı-- bir yaklaşımın

izlerini taşımaktadır. Biraz saptırıldığı takdirde faşist devletin temeli

--korporatif-- yaklaşıma yakın olan bu ilke, ancak Atatürk'ün kurduğu ve

koruduğu ince ve hassas dengeler sayesinde, bugünkü demokrasiye kadar gelen

bir Cumhuriyetçiliğin ikiz kardeşi olabilmiştir.



Halkçılık ilkesinin, hilafetçilik karşıtlığından, Marxçılık karşıtlığına

kadar uzanan --ideolojik-- niteliği, --devletçilik-- uygulaması adı altında

--liberal devlet-- karşıtlığını da kapsıyor. Tam bu noktada Halkçılığın

Ulusçuluk ile bütünleşmesi olayı da ortaya çıkıyor. Recep Peker'in yeni

programı sunuş konuşması bu noktayı çok iyi belirtmektedir:



--Feodal devlet battı, onun yerine gelen liberal devlet de kendi içinden

tefessüh neticesinde dünyanın her yerinde çöküyor. Yerine çeşit çeşit devlet

tipleri kuruluyor.



Arkadaşlar, feodal devletten sonra gelen liberal devletin yıkılışı ulusal

devletin doğuşu devrini getirmiştir. Ulusal devlet, keyfi bir idare değildir.

Her kafadan bir ses çıkaran dağıtıcı bir idare de demek değildir. Bizim

anladığımız ulusal devlet, nizamlı bir idarede herkesin özel teşebbüsü

demektir.-- (CHP, 1935-a:47) .





Daha çok korporatif devlet yapısını andıran bu sözler, hiç kuşkusuz,

1935'lerdeki Almanya ve İtalya'dan büyük ölçüde etkilenmişti. Fakat, gerek

Atatürk'ün, gerekse İnönü'nün parti-devlet bütünlüğünü Peker'in anladığı

biçimiyle kabul etmemeleri, Türkiye'yi, Cumhuriyet çizgisinde tuttu ( Bu

konuda Hasan Rıza Soyak anılarında şunları yazıyor:--Kolayca tahmin

edilebilir ki, Atatürk, Birinci Dünya Harbi'nden sonra Avrupa'nın muhtelif

memleketlerinde, birtakım şeflerin ortaya attıkları ideolojilerle onların

tabii neticesi olarak meydana gelen idare sistemlerinin şiddetle aleyhindeydi.



Cumhuriyet Halk Partisi genel sekreteri rahmetli Recep Peker, Avrupa'da

bilhassa İtalya ve Almanya'da o zaman epeyce dedikodulara sebep olan uzun ve

masraflı bir tetkik seyahati yapmıştı;dönüşünde, yakında toplanacak olan

Parti Kurultayına -ki bu Atatürk'ün hayatında toplanan son Kurultaydır-

arzedilmek üzere yeni bir niznmname ile çok uzun, çok teferruatlı bir program

hazırlamıştı. Bunlar; Partinin genel başkanvekili -fiili başkan ve başbakan-

İsmet İnönü tarafından da kabul ve imza edilerek Partinin genel başkanı

Atatürk'e takdim edilmek üzere bana tevdi olunmuştu.



Bir akşam üstü elime geçen bu evrakı, acele ile, biraz karıştırdıktan sonra;

Atatürk'e götürdüm; kısaca neye dair olduklarını, bana bizzat Başbakan

tarafından verildiğini arzettim; misafirleriyle beraber sofraya oturmak

üzereydi: --Kütüphanede masamın üstüne bırak, sonra okurum-- buyurdu, emrini

yerine getirerek Köşkten ayrıldım.



Ertesi sabah, her günkü gibi, hizmetinde bulunanlara telefonla kalkıp

kalkmadığını sordum: hiç yatmadığını, sofradan erken ayrılıp kütüphanede

sabaha kadar meşgul olduğunu, o anda banyoda bulunduğunu söylediler.



Derhal giyinip Köşke gittim, yatak odasındaydı; banyodan yeni çıkmış,

sırtında bornoz, günlük gazeteleri gözden geçiriyordu. Üzerinde ilk bakışta

sezilen bir sinirlilik hali vardı; beni görünce azarlar gibi sordu:



--Bu zorbalar kimlerdir, onları kim seçecektir?--



Şaşırmıştım, kekeledim:



--Hangi zorbalar Paşam?--



Daha sert ve yüksek bir sesle:



--Efendim: sen dün akşam bana getirdiğin kağıtları okumadın mı?--



--Biraz okumuştum Paşam.--



--Ha; işte orada bahsedilen, bütün kuvvetleri nefsinde toplayıp tek partiyi,

tabii dolayısıyla, devleti ve memleketi kendi başlarına, idare edecek olan

yüksek meclisin azasını... diyorum; onları kim seçecek; bu zorbalar heyeti,

kuvvet ve selahiyetlerini kimden ve nasıl alacak?.. Hayret, hayreti uzma

(Böyle vaziyetlerde daima kullandığı kelimelerden...). Bu ne sakat düşüncedir,

bu nasıl zihniyettir. Görülüyor ki varmak istediğimiz hedef, henüz, en yakın

arkadaşlar tarafından bile, zerre kadar, anlaşılmış değildir. Çocuk; biz öyle

bir idare, öyle bir rejim istiyoruz ki; bu memlekette bir gün -eğer dünyada

hükümdarlık aleyhinde gittikçe artan kuvvetli cereyanlar muvacehesinde

kalanlar varsa- Padişahlığa taraftar olanlar dahi bir fırka kurabilsinler...--



Biraz düşündü, asabiyetini yenmeye çalışıyordu, ayağa kalktı:



--Her ne ise...-- dedi. --Sen şimdi kütüphaneye git, o evrak masamın

üstündedir. Partinin bugünkü nizamnamesinden ve programından birer nüsha bul;

kitaplar arasında vardır zannediyorum, şayet yoksa getirt...Ben şimdi giyinip

gelirim.--



Kalktım, kütüphaneye geçtim; istediği nizamname ve programı bulduktan sonra

bahis konusu olan evrakı bir kere daha gözden geçirdim. Gerek nizamname, gerek

program, o zamanın tek partili totaliter idarelerindeki esasa göre, kaleme

alınmıştı; başta azası mahdut, fakat kudret ve selahiyeti sınırsız bir heyet

tasavvur ediliyordu. Bütün kararları, bu ali heyet veriyor, Büyük Millet

Meclisi bir şekilden ibaret kalıyordu...İtalya ve Almanya'da olduğu gibi

üniformalı gençlik teşkilatı kuruluyordu... Bir kelime ile ve tam manası ile

faşizm... Hele program nihayet hükümetlerin senelik programlarına girebilecek

birçok teferruat ile doluydu; içinde çocuklar için süt damlaları teşkiline

kadar, akla ne gelirse hepsi vardı.



Ben bunları okurken Atatürk geldi; kütüphanedeki büyük masada karşı karşıya

oturduk. Yeni nizamname ve programı eline aldı, hem tekrar okuyor, hem de

hiddetle söylenerek her sayfasını karalarcasına çiziyordu. Bir aralık başını

kaldırıp sordu:



--Bunları İsmet Paşa okuduktan sonra mı imza etmiştir dersin?--



--Bilmiyorum efendim, ama dün akşam da arzettiğim gibi bana size takdim

edilmek üzere kendileri verdiler.--



--Hayır, hayır mutlaka okumamıştır; nasıl olsa fırka yüksek divanında, üçümüz

hep beraber okuyup müzakere edeceğiz, diye okumayı ihmal etmiştir... Başka

türlü olamaz.--



Eski nizamnameyi ve programı da yeniden, baştan aşağıya tetkik etti;

kongreye, bazı tadiller ile, yine bunların götürülmesinin münasip olacağını

söyledi. Bu çalışmalar bittikten sonra:



--Şimdi telefonla, İsmet Paşa ile Recep Bey'i bul, hemen buraya gelmelerini

rica ettiğimi söyle. Sende Köşkten ayrılma!-- emrini verdi.



Köşke gelen Genelbaşkan Vekili İsmet İnönü ve Genel Sekreter Recep Peker ile

kütüphanede birkaç saat görüştüler; bende emirleri veçhile kütüphaneye bitişik

salonda neticeyi bekledim. Tabii aralarında nasıl ve neler konuşulduğunu

bilmiyorum; Yanlız İnönü ile Peker gittikten sonra, yanına girdiğim zaman

Atatürk mütebessim bir çehre ile:



--Vaziyet tahmin ettiğim gibi çıktı çocuk...İsmet Paşa, Recep'in marifeti

olan o saçmalıkları okumadan imza etmiş...Neyse herşey olduğu gibi kalacaktır--

dedi .-- (Soyak, 1973: 58-59).

Soyak'ın anılarında sözü edilen Kurultay, 1935 Kurultayı'dır. İstediği

--faşist-- modeli gerçekleştiremeyen Peker, bu Kurultay'da ancak --Kemalizm--

ilkeleriyle yetinmek zorunda kalmıştır.)



Burada dikkat edilmesi gereken nokta, Türkiye Cumhuriyeti'nin kapitalist

düzeni pek de gönül rahatlığıyla benimsememiş olduğudur. Bu açıdan Atatürk'ün

karşı-emperyalizm ile birlikte karşı-kapitalist oluşunu vurgulaması, hiç de

rastlantısal bir söz gibi gözükmemektedir (S.D., I:196).



Marxçılığı yadsıyan, fakat kapitalizmi de kabul etmeyen Cumhuriyet

kadroları, sığınağı, Halkçılık ve Devletçilikte bulmuşlardı. Bu, yine Mustafa

Kemal Atatürk'ün görüşlerinden kaynaklanan bir çözümdü. Çünkü, Mustafa Kemal

bizzat kendisi Halkçılık ile ulusal bir ekonomiyi özdeşleştirmişti

(Ökçün, 1971:255-256). Böylece, Halkçılık, Ulusçuluk ve Devletçilikle

birlikte yeni devletin toplumsal-ekonomik politikasını oluşturuyordu.



Bu açıdan, CHP'nin yeni programındaki, -- (CHP) kimsenin kimseyi ezemeyeceği,

sömüremeyeceği, herkesin yaşamı boyunca geçimi ve sağlığı bakımından güvenlik

içinde olacağı, çalışma ve eğitim olanaklarından engelsiz ve eşitlikle

yararlanabileceği insanca ve hakça bir düzen kurmaya çalışır-- sözleri

Kemalizmin Halkçılık ilkesinin 1980'ler Türkiye'sine uyarlanmış halini

yansıtır (CHP, 1976:12-13) .



:::::::::::::::::::



4) Milliyetçilik



1935 yıhnda Halk Partisi Genel Sekreteri Recep Peker'in dilinde --ulusal

devlet-- kavramı ile bütünleşen milliyetçilik, karşı-emperyalizmin

belirlenmesinde ve yeni devletin kurulmasında çok işlevsel olmuştur.



Atatürk'ün milliyetçilik konusundaki tutumunu değerli tarihçimiz Nejat

Kaymaz çok doğru olarak şöyle belirtiyor:



--... Kurtuluş Savaşı'na giriştiği zamana değin, öğreniminde ve kariyerinde,

onun kafasını doğal olarak genellikle --millet ve milliyetçilik-- fikirleri

işgal etmiştir. Yalnız bu iş Atatürk'te ideolojik bir tutku değil, tersine,

-Osmanlı İmparatorluğu'nu yaşatma amacıyla ardı ardına girişilen yapay ve

yanlış uygulama sonuçlarından ders çıkararak- eleştirici ve gerçekçi bir

değerlendirme ya da bilimsel irdeleme biçiminde olmuştur.-- (Kaymaz, 1976:12).



Bu konuda, --milliyetçilik-- ideolojisinin etkili olabilmesi için Baskın Oran

üçü genel, ikisi ise azgelişmiş ülkelere özgü olmak üzere beş koşul öne

sürüyor. Birinci koşul, milliyetçiliğin hem bir ideoloji, hem de bir duygu

olarak varlığıdır. İkinci koşul, eylemin sadakat gösterilen odak noktasının

--millet-- olmasıdır. Üçüncü koşul, bağımsız bir ulusal devletin varlığı ya da

hedef olarak gösterilmesidir. Dördüncü koşul, eylemin aydınlar tarafından

yürütülmesi, beşinci koşul ise, eylemin düzeni korumaya değil, düzeni

değiştirmeye yönelik olmasıdır (Oran, 1980:28-29).



Bu ilkelere göre, Mustafa Kemal Atatürk'ün eylemine baktığımızda, hemen

hemen her noktanın gerçekleşmiş, olduğunu görüyoruz.



Ziya Gökalp'ın çalışmaları sonunda, Osmanlı İmparatorluğu'nun batış

döneminde gündeme gelen Türk Mllliyetçiliği, Atatürk'ün liderliğinde bir

eyleme dönüştü. İdeolojik yönü daha önceden hazırlanan Türk Milliyetçiliğinin

duygu haline dönüşmesi, yalnız Bağımsızlık Savaşı sırasında değil, yeni

devletin kuruluşunda da işlevsel oldu. İmparatorluk zamanında geçerli olan

--İttihad-ı Anasır-- yani, çeşitli azınlıkların birleşmesi politikasına karşı

geçerli bir ideoloji olan milliyetçilik, yeni devletin --ulusal bir devlet--

olması sürecinde de üzerine düşen görevi yaptı. İdeolojik temelleri zaten

hazır olan Türk Milliyetçiliğine Mustafa Kemal Atatürk, duyguyu da ekledi.



İkinci koşul, yani odak noktası olarak bir --millet--in varlığı çok daha

ilginçtir. Atatürk, her başarısının kendisine değil, millete ait olduğunu

vurgulamaya özel bir özen göstermiştir. Hatta askeri zaferleri bile doğrudan

doğruya millete mal etmiştir. Ayrıca, en umutsuz zamanlarda, gerek verdiği

nutuklarda, gerekse özel konuşmalar da, tek dayanağının Türk milleti olduğunu

vurgulamıştır. Bir büyük liderin alçakgönüllülüğü gibi görünen bu davranışın

altında, aslında son derece bilinçli ve planlı bir --millet-- yaratma, --millet--

kavramını, Osmanlı'nın --ümmet-- kavramına karşı ön plana çıkarma çabasını

görmemek olanaksızdır.



Oran'ın bu noktada belirlediği, millet dışındaki sınıf, kabile, aile gibi

başka odak noktaları, Mustafa Kemal Atatürk eyleminde, gerek Bağımsızlık

Savaşı sırasında, gerekse Cumhuriyet kurulduktan sonra, kesinlikle

yadsınmışlardır.



Üçüncü koşul olan bağımsız bir devlet kavramı ise, zaten Türk Devrimi'nde

Bağımsızlık Savaşı'nın başından, Cumhuriyet'in kuruluşuna ve reformların

sonuna kadar, birinci hedef ve somut bir gerçek olmuştur.



Azgelişmiş ülke milliyetçiliğinin ilk koşulu, milliyetçiliğin eyleme

dönüşmesinin dördüncü koşulu olan aydınların liderliği, Atatürk eyleminin

egemen niteliği olarak gözükmektedir. Temeli, sivil ve asker bürokratlardan

oluşan Türk Devrimi'nin liderlik kadrosu, üstelik Osmanlı İmparatorluğu'ndaki

siyasal akımların sonunda ve İttihatçıların bir kalıntısı olarak tümüyle bir

--aydın-- kesim niteliği taşır. Bu noktada, aydınların özellikle --geri

teknoloji ülkelerindeki-- rolü de hatırlandığında (Alkan, 1977) Oran'ın

kuramsal haklılığı ve Mustafa Kemal'in pratik başarısı daha belirgin duruma

gelir.



--Geri teknoloji ülkeleri--ne özgü ikinci ve milliyetçi eylemin beşinci koşulu

olan, düzen değiştirmeye yönelik olma ve karşı-emperyalistlik, hiç kuşkusuz,

Türk Devrimi örneğinden çıkmış bir ilkedir. Oran'ın ek koşul olarak

belirlediği ekonomik bağımsızlık eylemi, Atatürk'ün tüm yaklaşımında egemen

olan bir ilkedir.



Milliyetçiliğin İlerici ve Gerici İşlevleri



Aslında bu beş ilke çerçevesinde milliyetçi ideolojinin eyleme dönüşmesiyle

birlikte, bu eylemin --ilerici-- ya da --gerici-- nitelik taşıması da

tartışılmalıdır.



Bir --milliyetçilik-- eylemi, bir toplumun, üretim biçimi bakımından bir üst

aşamaya geçmesine yönelikse, o toplumun, dünya toplumları içinde, öteki

uluslarla birlikte eşit yerini almaya çaba harcıyorsa, hiç kuşkusuz --ilerici--

bir eylemdir. Buna karşılık, --milliyetçilik-- adı altında sergilenen bir eylem,

bir toplumu olduğu üretim aşamasında tutmaya çaba harcıyorsa ve öteki

uluslarla ilişkilerinde, anlardan daha üstün bir ırk olduğu düşüncesiyle yola

çıkmışsa, toplumbilimsel açıdan --gerici-- bir özellik kazanır ( Bir başka

ilginç --ilerici milliyetçilik--, --gerici milliyetçilik-- tartışması için Selçuk,

1981:125-127'ye bakılabilir.).



Türk Devrimi'ne damgasını vurmuş olan Atatürk Milliyetçiliği, bu ayırıma

göre, --milliyetçi-- ideolojinin ilerici bir işlevle eyleme dönüştürülmüş

biçimini temsil eder.



Bir --milliyetçilik-- eyleminin --ilerici-- ya da --gerici-- olmasını belirleyen

başka bir öge, bu eylemin, toplumsal etkileşim çerçevesinde --ayrılıkçı-- mı,

yoksa --bütünleştirici-- mi olduğudur? Bir başka deyişle, ancak başka ulusları

alçak ve hor gören bir --milliyetçilik-- anlayışının ayrılıkçı olduğu

düşünülürse, --ayrılıkçılık--ın, --gericilik--le eş değerli olduğu ortaya çıkar.

Bunun en belirgin örneklerinden biri, Nazi Almanya'sında egemen olan

milliyetçiliktir. Atatürk eylemi bu açıdan da --ilerici-- bir nitelik taşır.

Çünkü, onun en önemli özeliklerinden biri, daha Cumhuriyet'in başında dışardan

bakanların bile saptadıkları biçimde --bütünleştirici-- olmasıdır

(Price, 1923:233). Nitekim, CHP'nin 1976 programında --milliyetçilik-- ilkesi

adı altında --(CHP), Türk Ulusunun mutluluğunu, gönencini, esenliğini

gözetirken tüm insanlığın da mutluluğuna, gönencine, esenliğine katkıda

bulunmaya özen gösterir.-- ifadesi bu anlayışın sonucudur (CHP, 1976:10).



Atatürk'ün Türk Milliyetçiliğini geliştirmek için kullandığı iki önemli

yöntem, tarih ve dil tezlerinde ortaya çıkar. Türk Tarih Kurumu ve Türk Dil

Kurumu, ulusal kimliği geliştirici işlevleri yerine getirmek üzere

kurulmuşlardır. Bu kurumların çalışmaları, milliyetçilik ilkesini

birleştirici ve bütünleştirici bir çizgiye oturtmuştur. Özellikle dil

çalışmaları yalnız milliyetçiliğin değil, tüm olarak --Kemalist ideoloji--nin

yerleşmesinde de önemli bir yere sahiptir (Alkan, Ergil, 1980:136-139).



Cumhuriyetçilik, Halkçılık, Laiklik ve Devletçilik ile beslenen Atatürk

Miliiyetçiliği, hiç kuşkusuz, çağdaşlaşma yolunda atılan en önemli adımdır.

Samim Kocagöz, milliyetçilik ilkesini Türk Devrimi içine şöyle oturtuyor:

--İşte Misak-ı Milli, Cumhuriyet, Anadolu Türk'ünün ulus olma bilincinin bir

sonucu, Kurtuluş Savaşımız da, bu oluşumun tarihsel bir kavgasıdır.--

(Kocagöz, 1976:110) . Milliyetçilik ilkesi ile çağdaş --ulusal devlet--

kavramının da adı konmuş ve Batı'nın yüzlerce yılda gerçekleştirdiği bir

aşama için hedef saptanmıştı. Bu hedefe varmanın ekonomik yolu olarak da adına

--devletçilik-- denilen kısa yol ortaya atılmıştı.



:::::::::::::::::::



5) Devletçilik



Batı gibi olmak ve bunu kısa yoldan gerçekleştirmek. İşte devletçilik

ilkesini doğuran iki zorunluluk. Genellikle devletçiliğin ilk kez İsmet Paşa

tarafından Sivas Demiryolunun açılışı dolayısıyla verilen nutukta ilan

edildiği söylenir (Kongar, 1977-a) . Oysa, İsmet Paşa'nın 30 Ağustos'ta

Sivas'ta bu nutku söylemesinden önce, Şubat ayında yayımlanan Afetinan'ın

Vatandaş İçin Medeni Bilgiler kitabına Atatürk şu satırları dikte

ettirmiştir:



--Bizim takibini muvafık gördüğümüz --mutedil devletçilik-- prensibi; bütün

istihsal ve tevzi vasıtalarını fertlerden alarak milleti büsbütün başka

esaslar dahilinde tanzim etmek gayesini takip eden ve hususi ve ferdi,

iktisadi teşebbüs ve faaliyete meydan bırakmayan sosyalizm prensibine

müstenit Kollektivizm, Komünizm gibi bir sistem değildir.--

(Afetinan, 1930:80) .



Şimdi Afet Hanımın kitabında Atatürk'ün dikte ettiği satırların

yayınlanışından yaklaşık olarak altı ay sonra İsmet Paşa'nın Sivas nutkunda

söz ettiği (ve nutuk içindeki yeri son derece önemsiz olan) devletçilik

kavramına bakalım:



--Liberalizm nazariyatı bütün bu memleketin güç anlayacağı bir şeydir. Biz,

iktisadiyatta hakikaten mutedil devletçiyiz. Bizi bu istikamete sevkeden bu

memleketin ihtiyacı ve bu milletin fıtri temayülüdür. Memleketin ihtiyaçları

için herkes ve her yer hazineden çare arar. Elektriği yapılamayan şehir,

limanı fena olan yer, iş bulamayan adam; hükümeti muhatap tutar. Mutedil

devletçi olarak halkın temayülatına ve metalibine yetişemiyoruz diye

kusurluyuz. Devletçilikten büsbütün vazgeçip her nimeti sermayedarların

faaliyetinden beklemeye sevketmek bu memleketin anlayacağı şey midir?--

(Rıza, 1933:314-315).



Görüldüğü gibi, as1ında Serbest Fırka yeni kurulduğu için ona yanıt olarak

verilen bu nutukta, şöyle bir dokunulan devletçilik ile, Afet Hanımın

kitabında Atatürk'ün yazdırdığı devletçilik arasında önemli bir fark yoktur.

Olması da beklenemez. Çünkü, her ikisi de Atatürk'ün zihninden çıkmıştır.



Atatürk de 1931 yılında, --Fırkamızın takip ettiği program devletçiliktir.--

diyor (Kuruç, 1963:14).



Resmi belgelerde de devletçiliğin açıklanması ilginçtir. 1935'te son

biçimini alan Parti programında devletçilik şöyle tanımlanmıştır:



--Hususi mesai ve faaliyeti esas tutmakla beraber mümkün olduğu kadar az

zaman içinde milleti refaha ve memleketi mamuriyete eriştirmek için milletin

umumi ve yüksek menfaatlerinin icab ettirdiği işlerde bilhassa iktisadi sahada

devleti fiilen alakadar etmek mühim esaslarımızdandır.



İktisat işlerinde devletin alakası fiilen yapıcılık olduğu kadar hususi

teşebbüsleri teşvik ve yapılanları tanzim ve murakabe de etmektir.



Devletin hangi iktisadi işleri fiilen yapacağının takdiri milletin umumi ve

yüksek menfaatlerinin icabına bağlıdır. Eğer devletin bu icab yolunda fiilen

yapmaya karar verdiği iş hususi bir teşebbüs elinde bulunuyorsa, bunun

alınması her defasında bir kanun yapmaya bağlıdır, Bu kanunda hususi

teşebbüsün bu yüzden uğrayacağı zararın devlet tarafından tazmini şekli

gösterilecektir. Zararın takdirinde istikbale ait mühtemel kar düşünülmez.--

(CHP, 1935-a:59).



Yukarıdaki satırlardan da görüldüğü gibi, --devletçilik--, --hususi mesai ve

faaliyeti esas tutmakla beraber...-- diye başlayan bir devletçiliktir. Bir

başka deyişle, Türkiye Cumhuriyeti'nin devletçiliği, sosyalizme dönük bir

devletçilik değil, kapitalizme dönük bir devletçiliktir. Fakat, ne olursa

olsun, sermaye birikiminin yokluğundan ve burjuvazinin gelişmemiş olmasından

dolayı, Cumhuriyet Devleti, Türk iktisadi yaşamında düzenleyici bir yere

sahip olmuştur (Kongar, 1977-c).



Devletçilik ilkesinin bu biçimlenişinden yaklaşık 40 yıl sonra, Atatürk'ün

partisi, 1976 programında, 1960 eyleminin getirdiği plan kavramına da

gönderme yaparak, devletin ekonomik görevini şöyle tanımlarken, hiç kuşkusuz

Kemalizmin özgün devletçilik anlayışını aynı çizgide 1980 Türkiye'sine

aktarıyordu: -- (CHP) , devletin ekonomiyi güçlendirmek ve toplum yararına

düzenlemek, insanca ve hakça gelişmeyi hızlandırmak ve demokratik plan

disiplinini sağlayabilmek için gerekli yetkilerle donatılmasını, gereken

işletmeleri kurup işletmesini ister.-- (CHP, 1976:15).



Devletçiliğin uygulayıcıları da ilginçtir. Örneğin, uygulamanın ilk

zamanlarındaki İktisat Vekili Mustafa Şeref, inanmış bir liberaldir

(Boratav, 1974:87-88) . Onun yerine geçen Celal Bayar da İş Bankası'nın

kurucusudur. Bütün uygulamaya yön veren Atatürk'ün ise, --başından itibaren

özel teşebbüsü tutmuş ve ölünceye kadar bu prensibi tatbik etmiş-- bir kişi

olduğunu (kendi anlattıklarına ek olarak) en yakın çalışma arkadaşı İsmet Paşa

da söylemektedir (İpekçi, 1968:36).



Devletçilik aslında bir gereksinmenin sonucuydu ( Ahmet Hamdi Başar da

Devletçiliğin --tarihi bir zaruret olduğu-- düşüncesindedir. Onun önerisi daha

farklıydı: Devletin siyasal ve yönetimsel alanını genişletmeden, iktisadi

devlet kavramını öneriyor, belki bir ölçüde --halk sektörü-- kavramına

yaklaşıyordu (Başar, 1960:22-25). Bu nedenle de başarılı oldu. Birinci ve

İkinci Sanayi Planları, önemli yatırımların devlet eliyle gerçekleştirilmesini

sağladı ( Ayrıca, Ülken'in işaret ettiği gibi devletçilik, kamu kesiminin

piyasayı düzenleme ve kontrol işlerini de yerine getirmesini sağlamıştır

(1981:242).). Aslında, Türkiye'deki burjuvazinin güçsüzlüğü olayından doğan

devletçilik bir anlamda kökleri 1840'lara dek geri giden uzun bir düşünce

geleneğinin de sonucuydu (Clark, 1974). Bu açıdan --yeni ideoloji--nin bir

parçasını da oluşturuyordu (Hale, 1981:9).



Devletçiliğin ardında yatan bir başka olay, --halkçılık-- ve --laiklik-- gibi

ilkelerin, ekonomik kalkınma sorununu çözmekte başarısız kalmasıydı.

Halkçılığın ardındaki --dayanışmacılık-- ilkesi de ekonomik gelişme için gerekli

işlevi yapamayınca, (Kili, 1969:92) devletçilik ortaya çıktı. Dolayısıyla,

Batı'nın 18 ve 19'uncu yüzyıllarda geçirdiği dönemleri hızla aşmak için

devletçilik ilkesi uygulamaya kondu (Afetinan, 1969:49; 1972:19-52). Böylece,

bir yandan devlet girişimleri gerçekleştirildi, öte yandan, eksik olan özel

girişimcilik desteklendi ve Türk burjuvazisine destek sağlandı

(Eliçin, 1970:57-64).



:::::::::::::::::::



6) Devrimcilik



Birbirini bütünleyen ve tamamlayan altı ok içinde, --devrimcilik-- ilkesi en

farklı ilkedir. Bunun iki nedeni vardır: Birinci neden, --devrimcilik--,

teriminin ilk önce --inkılapçılık-- biçiminde iken sonradan dilde özleşme ile

birlikte --devrimcilik-- olmasıdır. Biraz aşağıda açıklayacağım gibi, aslında

bu Atatürk'ün anlayış ve isteğine uygun bir değişiklik olmakla beraber,

birçok sorunlar da yarattı. İkinci neden ise, --devrimcilik-- ilkesinin bütün

öteki ilkeler gibi mevcut durumu belirleyen --saptayıcı-- bir özelliğinin

yanında, değişmeyi ve geleceği de kapsayıcı ikinci bir --dinamik-- anlamının

bulunmasıdır.



Önce çok kısaca, --devrimcilik-- ilkesinin son özelliğinin --ikili-- anlamına

işaret etmek doğru olur. Birinci anlamda --devrimcilik--, mevcut yapının, yani

gerçekleştirilmiş bulunan, Laik, Devletçi, Milliyetçi, Halkçı, Devrimci

Türkiye Cumhuriyeti'nin korunması amacını taşıyordu. Bu anlamı ile, Türk

Devrimi'nin geriye dönüşünü engelleyici bir koruma işlevi yapıyordu. İkinci

anlamda devrimcilik ise, Türk Devrimi'ni, temel ilkeleri yönünde ileri

götürme görevini içeriyordu. Bir başka deyişle, yalnız mevcudun ve

gerçekleştirilenin korunmasıyla yetinilmeyecek, Türk Devrimi, zamanın

gereklerine ve çağdaş gelişmelere göre, temelinde yatan ilkeler doğrultusunda

daha da ileriye götürülecekti. Bu ikili anlamı saptadıktan sonra bunların,

özellikle ikincisinin irdelenmesini daha sonraya bırakıp, şimdi terim

değişikliği konusuna dönelim.



Atatürk'ün Devrim Anlayışı



Yıl 1933'tür. Cunıhuriyet'in onuncu yılı. Yine sofra toplanmış, tartışmalar

başlamıştır. On yıllık durum gözden geçirilmektedir. Konu, --inkılaplar--dır.

Terimler ve kavramlar üzerinde durulur. Sonrasını Afetinan şöyle anlatıyor:



--Uzun ve istifadeli konuşmalar arasında Atatürk, bazen dinliyor, bazen

kendisi uzun uzun konuşuyordu. Fakat her zaman olduğu gibi, mefhumların

tarifleri üzerinde formüller aramıştı ve ısrarla --inkılap-- kelimesinin lügat

manasından gayri, Türk inkılapları yönünden tarifi, izahı istenmişti. İnkılap

kelimesinin diğer Batı dillerindeki karşılığı aranmıştı.



İşte o gecenin tarihini taşıyan kurşun kalemiyle yazdığım bir not elimde.

Bir sayfasına sadece soru işaretiyle yazdığım kelime şu: İstihale mi? Fakat

iyice hatırlıyorum ki, Atatürk, istihale veya inkışafı inkılaplarla kabul

etmiyordu. --Revolution-- ve --Evolution-- kelimelerinin lügat manası yanında

bizim inkılaplarımızın izahlı bir tarifi olmalıydı.--



Görüldüğü gibi Atatürk, hem --revolution--, hem de --evolution-- kapsayan bir

terim arıyor. O zamanın terminolojisini anımsarsak --inkılap-- teriminin,

--ihtilal-- terimini de kapsayan daha geniş anlamlı, toplumsal ve ekonomik

içerikli biçimde kullanıldığını görürüz. Nitekim, bakın Afetinan nasıl

sürdürüyor anlatışını:



--Bu kanaat belirdiği vakit, Atatürk'ün aynen söylediklerini üç paragrafta

şöylece tesbit etmişim:



1- İnkılap, mevcub müesseseleri zorla değiştirmek demektir.



2- Türk milletini son asırlarda geri bırakmış olan müesseseleri yıkarak

yerlerine, milletin en yüksek medeni icaplara göre ilerlemesini temin edecek

yeni müesseseleri koymuş olmaktır.--



Afetinan, bu tanımdan sonra somut örnek olarak verilenleri de not etmiş:



--Bir çizgiden sonra not ettiğim kısımlar da şudur:



Devlet hayatında inkılap, içtimai vaziyetiıniz de dahildir. (Laiklik),

(Kanunu medeni), (Demokrasi).-- (Afetinan, 1968:259).



Bu satırlardan da açıkça anlaşılacağı gibi, Atatürk'ün kafasındaki anlam,

yalnız ihtilal ya da yalnız inkılap ile karşılanamıyor. Birinci not ettirdiği

nokta, ihtilal, ikinci not ettirdiği husus ise, inkılaptır. Gerçekten de Türk

Devrimi dediğimiz olay, hem ihtilali, hem de inkılabı kapsar. İşte bu açıdan

yeni bir terim olarak, --Devrimcilik-- teriminin bu her iki kavramı da kapsayıcı

bir anlamla kullanılıp geliştirilmesinin Atatürk'ün anlayışına daha uygun

düşeceğini başta belirtmiştim.



Fakat, yine de terim değişikliğinin getirdiği bazı sakıncaları görmezlikten

gelemeyiz. Çünkü, devrim sözcüğü zaman zaman daha dar anlamda, yalnız ihtilal

anlamında da kullanılmaktadır. Ya da, --Atatürk Devrimleri-- sözünde olduğu

gibi, yalnız Cumhuriyet sonrası gerçekleştirilen reformlar anlamında da

kullanılır.



Biz burada, --devrimcilik-- ilkesinin hem ihtilal, hem de inkılap anlamında

olduğunu belirtelim. Daha sonra da, mevcut yapıyı geriye dönüşten korumakla,

temel ilkeler çerçevesinde ileri götürmek olarak ikili işlevini bir kez daha

vurgulayalım. CHP'nin İnönü'den sonraki lideri ikinci işleve, --sürekli

devrimcilik-- diyor (Ecevit, 1974:17-26).



1935 yılında gözden geçirilerek yeniden kabul edilen programdaki

--inkılapçılık-- ilkesi ilginçtir. Olumlu tanımdan önce olumsuz tanımla işe

başlar:



--Parti, Devlet idaresinde tedbir bulmak için tedrici ve tekamüli prensiple

kendini bağlı tutmaz. Parti, milletimizin birçok fedakarlıklarla yaptığı

inkılaplardan doğan ve inkişaf eden prensiplere sadık kalmayı ve onları

müdafaa etmeyi esas tutar.-- (CHP, 1935-a: 59).



Program önce, --inkılapçılık-- ilkesinin, --yavaş yavaş-- ve --evrimci-- bir

biçimde davranış için gerekçe yapılamayacağını vurgulayarak işe başlıyor.

Ardından da, --inkılaplar--dan doğan ve değişen prensiplerden söz ederek, günün

koşullarına göre gelişen bir --devrimcilik-- anlayışını vurguluyor.



Aşağıdaki şu satırlar 1935 yılındaki anlayışın 1980'lere göre yorumlanmasını

yansıtmaktadır:



--(CHP), çağımızdaki gelişmenin gereği olan Sanayi Devrimi'ni bunalıma yol

açmaksızın hızlandırırken, bu devrimin de ötesindeki ve çağdaş uygarlık

düzeyinin üstündeki üretim biçimine ve ilişkilerine toplumu önceden

hazırlamaya, zorunlu olmayan evreleri bilimsel, teknolojik ve siyasal

atılımlarla aşarak, o yöndeki toplumsal dönüşüm sürecini kısaltmaya çalışır.--

(CHP, 1976:17).



Aslında, --tedrici ve tekamüli prensiple kendini bağlı tutmaz-- ilkesinin

yorumu olan yukarıdaki satırlar çağdaş toplumbilimin, her toplumun mutlaka,

kendinden önceki toplumların gelişme aşamalarını teker teker aşmak zorunda

olmadığına ilişkin bulgularına da uygundur (Feldman, and Moore, 1962) .



:::::::::::::::::::



IV-) KEMALİST İDEOLOJİ



Bugüne dek, --Kemalizm-- ya da --Atatürkçülük-- denilince akla hemen ünlü altı

ok gelmiştir. Bunun en önemli nedeni hiç kuşkusuz, başarıyla tamamlanmış bir

Bağımsızlık Savaşı'ndan sonra en önemli sorunun, yeni bir devlet, yeni bir

toplum yaratmak olmasıydı. Bir başka deyişle, Bağımsızlık Savaşı'nın

kazanılmış olması, bu savaşa ilişkin çaba harcanmasını gerektirmiyordu. Oysa,

yeni Cumhuriyet'in önünde başka bir kazanılacak savaş vardı: Yeni bir toplum

yaratma savaşı. Bu nedenle, artık Atatürk denilince de, Atatürkçülük

denilince de akla yeni toplumun temel ilkeleri olan --altı ok-- gelmeye başladı.

Çünkü, bu altı ilke, yeniden biçimlendirilen bir toplumu kurmak için Mustafa

Keınal Atatürk tarafından verilen direktifler niteliğindeydi.



Ayrıca, Mustafa Kemal'in, gerek Meclis'i daha rahat denetlemek, gerekse

halkı eğitmek için kurmuş olduğu parti, bu yeni toplumu yaratma çabası

sırasında, bu ilkeleri oluşturdu, geliştirdi ve ifadelendirdi. Atatürk'ün

sağlığındaki son Kurultayda da hepsini --Kamalizm Yolu-- olarak adlandırdı

(CHP, 1935-a:54). Böylece (o günlerdeki dil devrimine koşut olarak kendi

İsmini de --Kamal-- olarak kabul eden Atatürk'ün isteğine de uygun bir biçimde

yazılmış bulunan) bir --izm-- ortaya çıktı. Unutmayalım ki, o yıllar, dünya

üzerinde ciddi --izm--lerin savaştığı yıllardır. Sovyetler Birliği'nde

Komünizm, Almanya'da Nazizm, İtalya'da Faşizm, en şanlı ve en etkin

dönemlerini yaşamaktadırlar. Bu --izm--lere karşı, gerçekten, tüm dünyaya

ezilen ülkeler bakımından önderlik etmiş olan Türk Devrimi'ni de bir --izm--e

kavuşturmak, gerek aydınların, gerekse Atatürk çevresindeki başarılı

devrimlerin en büyük arzusudur. Bu yalnız, yapılan devrimin tarih ve insanlık

önünde onanması ve onaylanması arzusunun belirtisi de değildir. Bağımsızlık

Savaşı'ndan sonra, yeni toplumu, çevresinde --seferber-- edebilecek yeni bir

--ideolojik-- odak noktasına duyulan işlevsel bir gereksinmeden de doğmaktadır.

Çünkü, özellikle Serbest Fırka deneyi, toplumun, yeni devletin dayandığı altı

ok (ki, o zaman devletçilik de ortada yoktur) çerçevesinde yeterince

--hareketlendirilemediği-- izlenimini vermiştir.



Aslında göz kamaştırıcı karşı-emperyalist Bağımsızlık Savaşı'nı

--Yedi Düvel--e karşı kazanmış olan Mustafa Kemal Atatürk, bir doktrin adamı

değildi. Nitekim, Kadro dergisinin imtiyaz sahibi Yakup Kadri Karaosmanoğlu,

kendisine, --Paşam, bu partinin doktrini yok-- dediği zaman, ona verdiği yanıt:

--Elbette yok çocuğum, eğer doktrine gidersek hareketi dondururuz-- olmuştur

(Aydemir. 1966:502).



Sanırım, --ideoloji-- ve Türk Devrimi konusunda en önemli yargılardan birini

Şevket Süreyya Aydemir vermiştir:



--Atatürk, bir doktrin adamı ve Halk Fırkası bir doktrin partisi değildi.

Ama, Milli Kurtuluş Hareketi'nin, çağ'ın akışından, Türkiye'nin yapısından

gelen ve bir inkılaba fikir temelleri olabilecek ideolojik unsurları vardı...--

(Aydemir, 1966:437) .



İşin ilginç yanı, bir yandan Aydemir ve arkadaşlarının Kadro eylemi içinde,

öte yandan Recep Peker'in CHP içinde Atatürk'ün eylemine, bir doktrin

yaratmak için olağanüstü çaba harcamalarıdır. Üstelik, her iki taraf da işin

öneminin ve aralarındaki rekabetin farkındadır. Hele, --resmi ideoloji--yi

üretmeye çahşan Recep Peker, Kadro'cuları amansız bir düşman ilan etmıştir.

Hemen her vesileyle onları Atatürk'e şikayet eder. Zaten işin daha başında, o

zaman CHP milletvekili olan Yakup Kadri, Parti disiplinine aykırı davranmamak

için gidip de Parti Genel Sekreteri olan Recep Peker'e, --Atatürk Devrimlerinin

fikri ve ilmi izahını yapacak, daha doğrusu, CHP'nin --avant-garde-- (öncü)

organı vazifesini görecek bir dergi çıkarmak istediğini söylediği vakit,

Recep Peker, Genel Sekreterlik odasının pencere camlarını sarsan bir şekilde

bağırarak: --Bu selahiyeti nereden alıyorsun? Böyle bir organı çıkarırsak,

ancak biz çıkarabiliriz!-- vs. v.s... diye gürül gürül gürlemişti.--

(Karaosmanoğlu, 1968:94).



Bir yanda Marxçılıktan esinlene'n, fakat Türk Komünist Partisi'nden

ayrılmış olan kişilerce kurulmuş olan Kadro, öbür tarafta faşizme yaklaşan

sınırlarda dolaşan bir Genel Sekreterin etkisinde CHP. İşte toplumu yeni

hedeflere doğru --seferber-- edecek bir --ideoloji-- böyle bir etkileşim içinde

oluşturulmaya çalışılıyordu.



Kemalist İdeoloji ve Kadro



Gerçekten bir an durup düşünmek gerekir: Acaba Kadro hareketiyle Kemalist

ideoloji gerçekten birbiriyle uyuşmaz iki akım mıydı? Yoksa, olayı kendilerini

Mustafa Kemal'den daha --Kemalist-- sayanların işgüzarlığı mı bu noktaya

getirmişti? Çünkü; hepimiz biliyoruz ki, bir zamanlar Başvekil İsmet Paşa'nın

devletçilik konusunda makale yazacağı kadar Atatürk'e yakın olan dergi,

sonunda, imtiyaz sahibi Yakup Kadri Karaosmanoğlu'nun yurt dışına tayin

olmasıyla hukuken olmasa bile, fiilen iktidar tarafından kapatılmıştı.



Aslında Kemalizm ile Kadro hareketi arasındaki ilişkiyi kişilerin

davranışlarında değil, toplumdaki koşullarda aramak daha doğrudur.



Daha önce de işaret ettiğimiz gibi, Kemalizmin temel ögesi --tam

bağımsızlık--tı. Bunun somut olaylara yansıması ise, karşı-emperyalizm

biçiminde ortaya çıkmıştı. Temelinde --akılcılık-- ilkesinin yattığı --Batılılık--

da Kemalizmin öteki temel ögesiydi. Şimdi bu çerçevede 1930'lara baktığımızda

şu görüntüyle karşılaşıyoruz: Atatürk ve devrimci kadrosu baştadır.

Dolayısıyla, tam bağımsızlık ilkesi, güvence altındadır. Bir başka deyişle;

--Hürriyet ve istiklal benim karakterimdir-- diyen liderin Cumhurbaşkanlığı,

Türkiye Cumhuriyeti'nin tam bağımsızlığını yeterince güvence altına almıştır.

Karşı-emperyalizm ise, zaten kazanılmış olan bağımsızlık savaşı sonunda

gündem dışında kalmıştır. Çünkü o dönemde, toplumdaki bilinç düzeyi,

emperyalizmi ancak sıcak savaş içindeki bir saldırı biçiminde algılamaktadır.

Kazanılmış bir bağımsızlık savaşından sonra, üstelik de Batı dünyasının --eşit--

bir ülkesi olmaya çalıştığımız dönemde, toplumda --karşı-emperyalist--

çığlıklarının yükselmesi pek beklenecek bir şey değildir. (Bu gerçeğe karşın

yine de Musul meselesinde İngiltere'ye karşı savaş çığlıkları duyulmuş, ama

bunun sonu gelmemiştir.).



Bu çerçeve içinde güncel görev, altıyüz yıllık bir dinsel-geleneksel

İmparatorluk yapısından, çağdaş bir --ulusal devlet-- yaratma çabası olarak ,

gözükmektedir. Bir başka deyişle, karşı-emperyalizm ve tam bağımsızlık,

kazanılmış hedefler, Batılılaşma ise ulaşılacak hedef niteliğindedir. İşte bu

nedenle, mevcut iktidar tarafından biçimlendirilen Kemalizm, ancak altı ok

çerçevesinde kalmış, bir ideoloji, güncel gereklere kurban edilmiştir.



Çağdaş bir toplum yaratma görevinin ağırlığı, Cumhuriyet Halk Partisi'ni ve

onun kadrolarını, Kemalizmi evrensel bir yoruma kavuşturmaktan alıkoymuş,

dünyaya, karşı-emperyalizm konusunda önderlik eden bir eylemi Türkiye'nin

sınırları içine hapsetmiştir. Çünkü; altı ok ile belirlenen altı ilke, dünya

siyasal tarihine yeni katkılar getiren değil, Batı'nın ulaştığı noktaya daha

çabuk varmayı amaçlayan bir --kestirme yol reçetesi--dir.



Güncel gereklere göre, sağı solu budanarak ve güdükleştirilerek ortaya

atılan ideolojinin --Kemalizm-- adı altında bile olsa, kendinden beklenen işlevi

yerine getirmesi olanaksızdı. Nitekim, Atatürk'e duyduğu inançtan dolayı,

kendi siyasal partisini bile terk etmiş olan Vedat Nedim Tör , bu konuda

şöyle diyor:



--Kemalizm'i memleketimizin ve bütün gelişmekte olan ve milli kurtuluş

hareketlerini yapmış olan memleketler için --en ileri-- fikir sistemi olarak

tedvin etmedikçe (derleyip toparlamadıkça) gençlik daima sağa sola

bocalayacaktır. Ne yazık ki, Kemalizm, gerçek fikir sistemini kuramamış,

törensel bir etiket olarak kalmıştır.-- (Tör, 1976:134).



Bir Bütün Olarak Kemalist İdeoloji



Kemalizmin, --tam bağımsızlık-- ile --karşı-emperyalizm-- bir kenara

bırakılarak, eklektik bir kestirmecilik biçiminde formüle edilmiş olması

(suçu ister Recep Peker'in isterse başkalarının olsun) Türk Devrimi'nin en

büyük talihsizliği olmuştur. Bu talihsizliğin iki görünümü ortaya çıkmıştır.

Birinci görünüm, evrensel bir eylemin, Mustafa Kemal Atatürk'ün eyleminin,

dünyaya örnek olacak bir ideolojik çerçeveye oturtulmamış olmasıdır. Bu

yüzden, emperyalizme karşı savaşan ülkelere yeterince ışık tutulamamış,

böylece, Atatürk tarihte ve dünyada layık olduğu yere gereğince

oturtulamamıştır. İkinci görünüm ise, bizim bakımımızdan daha da önemlidir.

Vedat Tedim Tör'ün tabiriyle, beceriksiz politikacıların elinde --törensel bir

etiket--ten ileri geçemeyen Kemalizm, bir türlü, toplumun toplumbilimsel

anlamda --seferber-- edilebilmesi için yeterince kullanılamamıştır. Daha ilerde

nedenleri üzerinde de ayrıntılı bir biçimde duracağımız bu noktayı şimdilik

yalnızca işaret etmekle yetiniyor ve Kemalizmin asıl kapsamı ile topluma

Kemalizm adı altında sunulan eklektik ve güdük bir ideolojinin, gerçekle

çeliştiğini vurguluyorum.



Kemalizmin, güdükleştirilmesi ve yozlaştırılması günümüz Türk toplumunun

yakınılan tüm kötü niteliklerini doğurmuştur diyebilirim.



İşte tam bu noktada Kadro eylemiyle Kemalizmin ilişkileri ortaya

çıkmaktadır. Kadro eylemi, topluma resmi görüş adına sunulan ideolojinin,

evrensel ve ulusal tüm eksikliklerini tamamlayarak gerçek bir Kemalist

ideolojiyi oluşturmak çabasındaydı. Buradaki gerçek sözcüğünün altını iki kez

çizmek istiyorum. Kadro eyleminin topluma sunmak istediği ideoloji bir kez,

Mustafa Kemal Atatürk'ün düşünceleri bakımındam gerçeğe daha uygundu. İkinci

olarak da, --ideoloji-- niteliğiyle, toplumu bir arada tutacak ve belli bir

değişim, dönüşüm için --seferber edecek--, --hareketlendirecek-- niteliklere

sahip olması bakımından gerçekti. Yani, hem Mustafa Kemal Atatürk'ü daha

geniş kapsamlı ve doğru olarak yansıttığı için gerçekti, hem de bir

ideolojiden beklenen işlevleri yerine getirebileceği için gerçekti.



Bakınız bu konuda değerli tarihçi ve toplumbilimcimiz Şerif Mardin ne diyor:

--Kemalizm içinde çağdaşlaşmanın örgütsel-seferber edici yönüne dikkat eden

tek akım, içinde Marxçı eylemcilerin de yer aldığı Kadro'nun (1931-1934)

yayımlanmasıydı.-- (Mardin, 1973:184). Gerçekten de Kadro iki işlevi bir arada

yapmaya çalışıyordu: Birinci olarak, psikolojik ve sosyal-psikolojik açıdan

bir --devrim ruhu-- yaratmaya çalışıyordu. İkinci olarak da, Türk Devrimi'nin

evrensel boyutlarda yorumunu ortaya koymak için çaba harcıyordu. Üstelik, her

ikisinde de çok başarılıydı.



İdeolojinin Psikolojik Boyutları



Örneğin, Şevket Süreyya, Kadro'nun birinci sayısında --Pesimist--, ikinci

sayısında ise --İnkılap Heyecanı (Antuziasm) -- adlı iki makale yayınlamıştı.

--İnkılabın Psikolojisi-- üst başlığı ile bütünleştirilen bu iki makale, Türk

Devrimi'ne bireysel ve toplumsal psikoloji açısından yaklaşıyordu.



--Pesimist-- adlı yazıya şöyle giriyor Şevket Süreyya:



--İnkılap cephesi, harp cephesi gibidir: Burada da iki taraf çarpışır ve bu

çarpışanlar iki tarafın yalnız fizik ve teknik kuvvetleri değildir.



İnkılap cephesinde de, tıpkı harp cephesinde olduğu gibi, bütün enerji

şekilleri ve bütün vasıtalar bir maksat icin seferber edilir. Psikoloji

mücadeleye karışır. Fikriyat işe müdahale eder. Hülasa zahiren harekete geçen

elle tutulur kuvvetlerin taktiği ve stratejisi arkasında iki cephenin bütün

ruhi ve manevi elemanlarının da birbirlerine karşı amansız bir hayat memat

cidaline geçtiğini görürsünüz !



İşte şimdi Türk inkılabı da, her cephede yere çaldığı düşmanlarının bu

cinsten yeni ve sinsi bir hücumuna maruz kalmıştır : Düşman; inkılabımızın

psikolojisi üzerine kendi psikolojisini seferber etti. Bu psikoloji

pesimizmdir.-- (Aydemir, 1932-c:4).



Türk Devrimi'nin psikolojik yönüne nesnel gerçekler ve olumsuz saldırılar

açısından yaklaşan Şevket Süreyya, Kadro'nun ikinci sayısında da, bu kez

olaya, olumlu açıdan, ne yapılması gerektiği açısından yaklaşıyor:



--Kendi inkılap heyecanını yapan ve kendi antuzyazmını yaratan bir inkılap,

yaşama ve mücadele etme kuvvetlerinin en emin ve müessirini artık meydana

getirmiş demektir. Antuzyazm ne anarşik bir ruhun, ne de teşkilatsız bir

cemaatın kendi insiyaklarına tabi olarak coşması ve taşması demek değildir.--

(Aydemir, 1932-d:6).



Böylece Kadro bir yandan Türk Devrimi'ni bir --toplumsal seferberlik-- ruhuna

dönüştürmeye çalışırken, öte yandan da, onu evrensel boyutlarıyla ortaya

koymak için çaba harcıyordu. Şu satırlar ikinci sayının girişinden alınmıştır:



--Milli kurtuluş inkılabını noksansız ve bütün diğer mazlum milletlere örnek

bir surette tamamlamaya Çalışan Türkiye'de herkes --milliyetçilik-- yüzüğünün

yalnız kendinde olduğu iddiasındadır. Milli Mücadele'den bergüzar kalan

yüzüğün kıymetini, bu kadarı bile teyit ediyor. Yalnız tarihin hür, müstakil

ve müsavi haklı milletlerin doğuşuna gebe kaldığı o büyük günlerde, yüzüğü

inhisar altına almak kimsenin aklına gelmez... Onu her değerli cephe neferinin

parmağına, hadisenin kendisi takardı. İddia zaten yoktu. Hareket zaten esastı.

Zaten bütün inkılap cephesi yapanlardan ibaretti.



Cephenin bugünkü durgunluğu kimseyi aldatmasın. İnkılap bütün hızıyla devam

ediyor. Yapının en çetin muvazene hesaplarını tatbik etmek sırası gelmiştir.

İnkılabın öylece fikriyatını yapmak lazım ki, cihana --tezatsız yeni millet--i

vermek için canından kanamaya katlanmış olan Türk Milleti, bu işte herhangi

bir tağsiş teşebbüsünün kale duvarına çarpan bir zehirli ok gibi ikiye

bölüneceğinden emin olsun.--



Kadro, hemen Atatürk'e şikayet edilen (Karaosmanoğlu, 1968: 111) bu giriş

yazısında daha sonra soruyor: --Hakiyki yüzük kimdedir?--



--Kadro bu suale, millet davasına bağlı olmasındaki ileri şuur ve ileri

iymanla cevap vermeği daima tercih edecek ve hakiyki yüzüğün kimde olduğunun

tayinini, Türk Münevverliğine ve Türk Tarihine bırakacaktır.-- (Kadro, No. 2).



Soruya, Kadro'cuların üslubu içinde yanıt vermek gerekirse, --hakiyki yüzük,

hiç kuşkusuz Kadro'dadır.-- Kemalist ideoloji dar görüşlü kişilerin elinde

oyuncak edilmeseydi, bugün Türkiye'nin görünümü mutlaka çok daha farklı

olurdu.



İdeolojinin Evrensel Boyutları



Bugün merkez-çevre kuramcıları tarafından tüm dünyada toplumsal ve siyasal

bilim tartışmalarının gündemindeki birinci sıraya oturtulmuş olan --sömürge

iktisadı-- olayına ilk parmak basma onuru, Kadro'cularındır.



Bunun en önemli nedenlerinden biri, uzun yıllar bağımsız yaşamış bir

İmparatorluğun, Yakup Kadri'nin deyişiyle, --Westminister'in pembe derili

Lordu'nun çatlak tabanlı Anadolu köylüsüne karşı sürgün avı yaptırması--na

tanık olmasıydı (Karaosmanoğlu, 1965:129).



Vedat Nedim, --zaten harp sonu iktisadiyatının üç büyük mes'elesi var-- derken

sanki günümüze ışık tutuyor:



--1) Kapitalist iktisat sistemi yerine komünist iktisat sistemini kurmak...

Bunu Rusya halle çalışıyor.



2) Kapitalist iktisat sistemini kurtarmak. Bu işle Akvam cemiyeti uğraşıyor.



3) Müstemleke iktisadiyatı yerine müstakil millet iktisadiyatı yaratmak. Bu

da Türkiye Cumhuriyeti'ne düşüyor.-- (Tör, 1932:10) .



Burhan Asaf, --Çökmekte Olan Cihan Nizamı-- adı altında, hem dünya kapitalist

sisteminin bunalımını, hem de Türkiye'nin bu bunalım içindeki yerini

çözümlüyordu (Belge, 1932:21-27) .



İşte tam bu noktada yeniden kulaklarımızı Mustafa Kemal Atatürk'e

çevirmeliyiz. Kadro hareketinden yaklaşık on yıl önce, 1923 yılında

Başkumandan olarak İzmir İktisat Konresi'nde yaptığı açış konuşmasında şöyle

diyor :



--Bir milletin doğrudan doğruya hayatıyla alakadar olan, o milletin

iktisadiyatıdır. Tarihin ve tecrübenin teksif ettiği bu hakikat bizim milli

hayatımızda ve milli tarihimizde tamamen mütecellidir. Hakikaten Türk Tarihi

tetkik olunursa itila, inhitat esbabının iktisadi mesailden (yükselme ve

çökme nedenlerinin iktisadi sorunlardan) başka bir şey olmadığı derhal

anlaşılır.-- (Ökçün, 1971: 244).



Tam bir ekonomik tarih görüşünü yansıtan bu sözler, Kadro'cuların

savundukları görüşün adeta felsefesini oluşturuyordu. Hele şimdi aktaracağım

söz, sanki Kadro hareketinin yönü için bir direktif niteliği taşıyordu:



--İstiklal-i tam için şu düstur var: Hakimiyet-i milliye, hakimiyet-i

iktisadiye ile tarsin edilmelidir. (Tam bağımsızlık için şu ilke var: Ulusal

egemenlik, iktisadi egemenlik ile desteklenerek sağlamlaştırılmalıdır.)--

(Ökçün, 1971:250).



Değerli araştırıcı Ömür Sezgin'in Kadro'cular için yaptığı şu çözümleme

yalnız Atatürk ile aralarındaki koşutluğu değil, bugünkü --merkez-çevre--

kuramcılarının da çekirdeğini nasıl oluşturduklarını açıkça ortaya

koymaktadır :



--Kadro'culara göre, 20'nci yüzyılın temel çelişkisini oluşturan,

sanayileşmiş ülkeler ile bu ülkelerin sömürgesi ve yarı sömürgesi durumundaki

ülkeler arasındaki çelişki, ulusal kurtuluş savaşlarını başarıyla

sonuçlandıran ülkelerde de modern tekniğin (üretici güçlerin) kurulmasıyla

çözümlenecektir. Yani, modern tekniğin dünya ölçeğinde, tüm uluslar arasında

eşit dağılımıyla ancak çelişki ortadan kalkabilecek, yeni bir --dünya nizamı--

kurulabilecektir. Tekniğin eşit dağılımı (teknik ile tekniğe sahip oluş

biçimi arasındaki uyumsuzluğun giderilmesi) ise gelişmiş ülkelerdeki tekniğin

yeniden uluslararası dağıtımı değildir. İzlenecek yol, bağımsızlığını kazanan

ülkelerin kendi üretici güçlerini geliştirmeleri olacaktır. Gelişmiş

kapitalist ülkelerdeki sınıf çatışmaları da, yukarıda değindiğimiz iki

çelişik görüşe uygun olarak, ya sömürgecilik düzeninin ortadan kalkmasıyla

kendiliğinden son bulacaktı (eğer sınıf mücadelelerinin temelinde

sömürgelerden aktarılan değerlerin paylaşılması yatıyorsa) ya da gelişmiş

ülkelerin kendi --kanuniyetlerine göre--, yani üretim araçları üzerindeki özel

mülkiyetin bir devrim yoluyla toplumlaştırılması ile ortadan kalkacaktır

(Sezgin, 1978:17-18) .



Aslında soğukkanlı bir değerlendirme yapıldığında, 1980'de kullanılan

terimlerle, Kadro'cular, Mardin'in dediği gibi; Marxçı değil, revizyonisttiler

ve bunu Kemalizm'in parlak başarısıyla kanıtlamaya çalışmaktadırlar. Bir başka

deyişle, Atatürk'ün başarıları çerçevesinde, dünya gerçeklerini de --geri

teknoloji ülkeleri--nin gözlüğü ile algılayarak, yeni bir yorum

getirmektedirler. Getirdikleri yorumun haklılığını da, Türk Devrimi örneğine

dayanarak kanıtlamak istemektedirler ( Kadro hareketi üzerinde ilginç ve

önemli bir inceleme için Cem Alpar'ın çalışmasına bakılabilir (1981).).



Kemalist İdeolojinin Gerçek Niteliği ve Dünya



Kemalist ideoloji, --tam bağımsızlık-- ve --Batılılık-- ilkeleri çerçevesinde

--karşı-emperyalizm-- ve --altı ok-- ile belirlenir. Ne yazık ki, Türkiye'deki

--resmi ideoloji--, Kemalizmi önce yalnızca --altı ok--a indirgemiş, daha sonra

da bu altı ilkeyi genel anlamından tümüyle saptıracak yorumlara konu

yapmıştır.



Oysa, Kemalist ideoloji, ögeleri birbirinden ayrılamayacak bir bütündür.

--Tam bağıınsızlık-- bir yana bırakılınca, --Batılılık-- ilkesi bir --Batı

kuyrukçuluğu--na dönüşme eğilimi göstermiştir. Daha sonra, Cumhuriyetçilik,

Milliyetçilik, Halkçılık, Devletçilik, Laiklik ve Devrimcilik ilkeleri de

birbirlerinden soyutlanarak, tek tek ele alınıp yorumlanınca, durum iyice

karışmış ve Kemalist ideoloji tümüyle temel ekseninden kaydırılmıştır. Bunun

sonunda da kaçınılmaz yozlaşma ortaya çıkmış, --toplumun benimsediği Atatürk

ilkeleri-- ile --toplumun benimsemediği Atatürk ilkeleri-- gibi yapay ve

Kemalizmi saptırıcı ayırımlardan söz edilmeye başlamıştır.



Oysa, Kemalizmin --Batılılık-- anlayışı, tümüyle, akılcı bir yaklaşma ve

siyasal, ekonomik, kültürel bir --tam bağımsızlık-- anlayışına dayalıdır. --Altı

ok--, ancak bu çerçeve içinde bir anlam taşır.



Kemalizm, gerçek içeriğiyle anlaşıldığı zaman, bu --izm--in, Mustafa Kemal

Atatürk zamanındaki --yol gösterici--, --bütünleştirici-- ve --toplumu yeni

hedeflere doğru seferber edici-- niteliklerinin, 1980'ler Türkiyesi ile

birlikte tüm --ezilen uluslar-- açısından da sürdüğü açıkça görülür. Glasneck'in

deyişiyle, Atatürk'ün --büyüklüğü --tarihi yapan insanlardır-- anlamında değil,

yüzyılmızın üçte birinde dünyanın tarihsel gelişiminin gereklerini Asya ve

Afrika'nın burjuva-ulusal kurtuluş hareketinin öteki bütün önderlerinden daha

iyi kavramış ve buna göre davranmış olmasındadır.-- (Glasneck, 1976:307).



Tam bu noktada, Kemalist ideolojinin evrenselliği de ortaya çıkmaktadır.

Sorun yalnız --mazlum milletler-- sorunu değildir. Aynı zamanda tüm Batı

dünyasını da ilgilendiren bir sorundur: Acaba, Mustafa Kenıal Atatürk'ün

--Kemalizm--i, Batı'nın uzun yıllarda geçirdiği aşamaları Türkiye'nin kısa

yoldan atlamasını sağlayacak mıdır? Bu sorun siyasal bilimler açısından da

yaşamsal bir öneme sahiptir. Tüm Batılı siyasal bilimciler Türk Devrimi'nin

Kemalist çizgideki başarısını merakla izlemektedirler. Konuya kuramsal açıdan

nasıl yaklaşıldığının en güzel örneği, Duverger'nin aşağıdaki satırlarında

görülebilir:



--Demokrasinin yarın geleceğini söylemek, eğer onu kurmak için bugünden zayıf

da olsa bir çaba gösterilmiyorsa, hiçbir anlam taşımaz. --Potansiyel demokrasi--

fikri tebessümle karşılanabilir; plüralizm yönünde gelişen bir tek parti

fikri, şüphe uyandırabillr. Ancak, her iki fikir de, olgusal bir temele

dayanmaktadır. Bu temel, 1950'de muhalefetin barışçı zaferleriyle sonuçlanan,

1923 sonrası Türk evrimidir. Türkiye, engelsiz ve sıkıntısız şekilde,

tek-parti sisteminden plüralizme geçmiştir. Bugün o, Ortadoğu devletlerinin

en demokratik olanı; feodal klanlar, bir avuç aydının yönettiği hayali

gruplar veya fanatik dinsel tarikatlar yerine, gerçek partilere sahip bulunan

tek Ortadoğu devletidir. Türkiye örneği, büyük önemine yakışır bir ilgi

uyandırmış gibi görünmemektedir. Uzakdoğu'da olduğu gibi, Ortadoğu'da da

klasik demokrasi yöntemlerinin başarı kazanamadığı açık bir gerçektir.

Onikinci yüzyıl Avrupa'sında parlamentoların işlemelerine imkan yoktu; bugün

de parlamentolara sahip kılınan ulusların bazıları, aşağı yukarı aynı gelişme

evresindedir. Halk kütlelerinin eğitilmemiş olduğu eski sosyal yapılı ülkelere

uygulanan plüralist partiler sistemi, geleneksel aristokrasinin iktidarını

sürdürmekte ve güçlendirmekte, yani gerçek dernokrasinin kurulmasına engel

olmaktadır. Buna karşılık, Türkiye örneği, basiretle uygulanan bir tek parti

yönetiminin, bir gün gerçek bir demokrasinin kurulmasını mümkün kılacak tek

unsur olan yeni bir yünetici sınıfın ve bağımsız bir siyasal elitin yavaş

yavaş ortaya çıkmasına imkan verebileceğini göstermektedir. Acaba bunu

genelleştirerek, tek partinin, nazik demokrasi bitkisinin çorak bir toprakla

büyümesini sağlayacak geçici bir destek ödevi görebileceğini kabul edebilir

miyiz? Hala geçici nitelik taşıyan tek bir örnekle bir sonuca varmaya

bilimsel bakımdan imkan yoksa da, bu soru, sorulmaya değer mahiyettedir.--

(Duverger, 1970:295) .



Burada Duverger'in sorduğu asıl soru, bizim açımızdan, Atatürkçü çizginin,

yani Kemalist ideolojinin, demokrasi yolunda başarılı olup olmayacağıdır. Bu

o denli önemli bir olaydır ki, dünyada başka örneği olmadığı için, bilim

adamları, yalnızca Türk Devrimi'ne dayalı çözümleme yapmakta

duraksamaktadırlar. Bu yüzden Türkiye'de demokrasinin yaşatılması, yalnız

kendi toplumumuzun değil, hem --mazlum milletleri--, hem de Batı ülkelerini

kapsayan bir biçimde tüm insanlığın sorunu durumuna gelmiştir.



:::::::::::::::::::



ÜÇÜNCÜ KİTAP



Türk Devriminden Bir Devrim Modeline (TÜRK DEVRİMİNİN DEĞERLENDİRİLMESİ)



Ne şairane mevsimdi eskiden sonbahar



Bahçeleri talan ederdi bir deli rüzgardı



Kırılan dal düşen yaprak şaşkın uçan kuşlar



Eskiden sonbaharın birgüzelliği



Gel gör ki Atatürk'ün ölümünden bu yana



Sonbahar dahi bir başka geliyor



Vatan gerçeklerini hatırlatıp insana



Türk yüreklerimizi burka burka geliyor.



CAHİT SITKI TARANCI, --Atatürk'ü Düşünürken--den.



Türk Devrimi'nin çeşitli devrim kuramlarına göre değerlendirilmesi

başlangıç bölümünde ayrıntılı bir biçimde yapılmıştı. Bu nedenle sonuç

bölümünde, dünyaya armağan ettiğimiz bu devrimin değerlendirilmesini, özgün

bir kuram çerçevesinde yapmaya çalışacağım. Ancak konunun iyi anlaşılması

için, daha önce bazı genel değerlendirmelere kısaca göz atmakta yarar olduğu

kanısındayım.



Türk Devrimi'ni genel kuramlar açısından değerlendirenler, genellikle bu

devrimin, tek bir yönüne ağırlık vermişlerdir. Örneğin, Ortodoks ve resmi

Marxçı görüş, bu devrimin bir --ulusal burjuva devrimi-- ,olduğunu söyler (Türk

komünistlerinden Şefik Hüsnü de daha 1922 yılında, Refet Paşa'nın, Ankara

temsilcisi olarak İstanbul'a gelmesi üzerine Aydınlık'da yazdığı bir yazıda,

Refet Paşa'nın Ankara hükümetinin görüşlerini yansıtan konuşmalarının --bir

burjuva devriminin esaslarını teşkil ettiğinin söylüyordu

( Şefik Hüsnü, 1975:116). (SSCB Bilimler Akademisi, 1978:9-34; Boran,

1968:9-21 ; Lenin, Stalin, Mao, Dinıitrov, 1977:29, Beyme, 1981:13). Bu

görüşün biraz daha değiştirilmiş biçimi ise, Türk Devrimi'ni --ulusal

demokratik devrim-- olarak niteler. Türk Solu içinde varlıklarını sürdüren ve

güncel tartışmalar için de geçerlilik savı taşıyan bu iki görüş arasındaki

fark, Türkiye'deki kapitalizmin gelişme aşaması hakkındaki yargıda yatar

(Kemal, 1975:163-213; Yetkin, 1970:59-155). Birinci görüşe göre, Türkiye'de

kapitalizm ve burjuvazi, İttihat ve Terakki döneminde, yeterince gelişmiştir.

Bu nedenle de, Mustafa Kemal Atatürk'ün eylemi, bu sınıfa --ulusal-- koruma

getirmiş ve daha da gelişmesine yardımcı olmuştur. İkinci görüşe göre ise,

Türkiye'de kapitalizm henüz yeterince gelişmemiştir. Bu nedenle de bir

--burjuva-- devriminden söz etmek olanaksızdır. Atatürk'ün yaptığı, tüm

sınıfları ve bu arada önemli bir ağırlığı olan derebeylerini de --ulusal-- bir

devrlm çerçevesinde birleştirmiş olmasıdır. Her iki görüşün üzerinde

birleştikleri nokta ise Türk Devrimi'nin --ulusal-- bir nitelik taşımakta

oluşudur.



Hiç korkusuz, Türk Devrimi'nin --ulusal-- bir nitelik taşıdığı toplumsal ve

tarihsel gerçeklere uygun bir yargıdır. Bu, Atatürk'ün --tam bağımsızlık--

ilkesinin de somut gerçeğe uygun bir yorumudur.



:::::::::::::::::::



I-) MODERNLEŞME KURAMI VE TÜRK DEVRİMİ



Türk Devrimi'ni --modernleşme-- kuramına göre değerlendiren görüş ise,

Atatürk'ün tam bir --Batılı gelişme çizgisine uygun-- devrim yaptığını

vurgular.



Genellikle Lerner'in terminolojisi ile damgalanmış olan --modernleşme--

kuramına göre, her toplum, kentleşme ile başlayan bir toplumsal değişme

sürecinden geçer. Bu süreç, kentleşmenin, okur-yazarlığı arttırmasıyla sürer.

Artan okur-yazarlık ise kitle haberleşme araçlarının daha geniş ve yaygın bir

etkisine yol açar. Bunun sonunda ise, halkın, toplumsal, ekonomik ve siyasal

tüm olaylara katılımı yükselir (Lerner, 1964:44-47).



Eisenstadt, modernleşmenin tarihsel olarak Batı Avrupa'da ve Kuzey

Amerika'da görülmüş olan bir değişme süreci olduğunu vurgulamaktadır

(Eisenstadt, 1966:1). Lerner de, yukarıda belirttiğim ve kökeni Batı'da olan

bu değişme sürecinin dil, din, ırk, kıta farkı olmaksızın, tüm dünyada

geçerli olduğunu söyler. Böylece, modernleşme kuramı da, öteki büyük boy

devrim kuramları gibi, hem determinist, hem de evrensel olma savı taşır.



Türk Devrimi'ni de toplumsal değişme süreçleri açısından kendi kuramına

göre inceleyen Lerner, Türkiye'de özellikle 1940'lardan sonra olup bitenleri

kuramının doğruluğuna kanıt olarak gösterir. Oysa, Atatürk dönemine ilişkin

çok önemli yanılgıları vardır. Örneğin, Türk Devrimi'nde, kentleşmeden önce

okur-yazarlık artışı başlamıştır. Bu Türk Devrimi'nin bir parçası olan Harf

Devrimi'nin sonucudur.



Deutsch'un, modernleşme konusunda belirlediği ve --toplumsal hareketlilik--

ya da --toplumsal seferberlik-- dediği olay, yani insanların eski bağlarının

zayıflayarak, yeni toplumsallaşma ve davranış kalıpları edindiği durumlar

(Deutsch, 1969:21-25), Atatürk dönemi için, tepeden inme ve tam bir devrim

niteliğinde söz konusu olmuştur. Bunun ardında ne kentleşme, ne de öteki

--kendiliğinden-- toplumsal süreçler vardır. Yalnız Atatürk'ün siyasal ve

kültürel devrimi ve bu devrimin kendine özgü yönlendirici mekanizmaları ana

belirleyici olmuştur. Ancak, bunun sonucunda Huntington'un siyasal modernleşme

olarak gördüğü --otoritenin akılcılaşması, yapıların farklılaşması ve siyasal

katılımın yaygınlaşması-- ortaya çıkmıştır (Huntington, 1969:93) .



Batılı bilim adamlarının --modernleşme-- kuramına göre yaptıkları

değerlendirmelerde, Türk Devrimi'nin --Batılılaşma-- özelliği taşıdığı doğru

bir teşhistir. Fakat, bunun ardındaki süreç ve nedenleri yeterince

görememişlerdir. Yalnız Lerner, --modernleşmenin temelinde akılcı ve pozitivist

bir tutum--un yattığını belirterek, Mustafa Kemal Atatürk eyleminin

karşı-dinsel niteliğine işaret edebilmiştir.



Bu konuda çok ilginç bir yargıyı G. Lewis veriyor. Lewis'e göre, Türkiye

henüz Batılılaşamamış, ama modernleşmiştir (G. Lewis, 1966:204). Lewis bu

yorumuyla, Türkiye'nin biçimsel açıdan önemli değişmeler geçirdiğini, fakat

Batı uygarlığının temel değerlerini toplum olarak henüz benimseyemediğini

belirtmek istiyor.



Türk Modeli



Türk Devrimi'nden bir siyasal değişme modeli çıkarma çabalarından bir

başkasını Frey yapmıştır. Öteki Batılı meslektaşları gibi, çok partili düzene

geçiş dönemine ağırlık veren Frey, bu dönemin özelliklerinden evrensel bir

kurama ulaşmaya çalışır. Aslında, çok partili yaşama geçişin temelleri,

Atatürk döneminde olduğu için, bu yaklaşım çok yanlış da sayılmayabilir. Çünkü,

Atatürk döneminin ardından çok partili düzene geçiş, gerçekten, Türk

Devrimi'nin en ilginç yönlerinden biridir.



Frey'in geliştirmeye çalıştığı ve adına --vesayet altındaki demokrasi-- de

denen modelde (Weiker, 1973) iktidardaki parti (tek parti), önce kendisine

karşıt bir siyasal grubun örgütlenmesine izin verir. Daha sonra, genellikle

mevcut yasalarda ve seçim yasalarında da değişiklikler yaparak, toplumdaki

siyasal güç yapısını yeniden düzenler. Böylece, karşıt siyasal gruba, iktidar

yolunu açar. En sonunda da, karşıt siyasal görüş, seçimleri kazanınca,

siyasal iktidarı ona devreder (Frey, 1965:416) .



Görüldüğü gibi, başarılı olma yönünden dünya üzerinde yalnız Türkiye'de

görülen bir olaydır bu. Frey, bu olayı, soyut terimlerle evrensel bir modelmiş

gibi ortaya atıyor. Üstelik, toplumsal içerikten yoksun bir model olduğu için,

olup bitenlere de fazla bir ışık tutmuyor.



Türkiye'nin Kendine Özgü Koşulları



Kanımca Türk Devrimi'nin gerçekçi bir değerlendirilmesi, ancak Batılı bilim

adamlarının geliştirdiği modellerin koşullanmalarından kurtularak (ama bu

modelleri de akıldan çıkarmayarak) yapılabilir.



Türk Devrimi'nin değerlendirilmesi için koyduğum bu iki önkoşul, yani:

1) Batılı modellerin koşullandırmalarından kurtulmak ve 2) Bunları gözardı

etmemek, hem Türk Devrimi'nin kendine özgü toplumsal yapısını dikkate almak,

hem de bunu --Amerika'yı yeniden keşfeder-- biçimde yapmamak için gereklidir.



Batılı modellerin koşullanmalarından kurtulmak, Türkiye'nin toplumsal

yapısının Batı'dan farklı olması yanında, dış dinamik bakımından dünya

üzerindeki konumunun Batılı ülkelere benzememesinden kaynaklanmaktadır. Bunu

bir başka biçimde şöyle söyleyebiliriz: Birinci olarak, Türkiye'nin

Selçuklu-Osmanlı çizgisindeki yapısı Batı'daki feodalizmin ve kapitalizmin

gelişmesinden çok ayrı bir çizgi izlemiştir (Kongar, 1979-a:53-88) . Konumuz

olmadığı için burada üzerinde durmayacağım bu farklı çizgi nedeniyle, Batı

toplumları için geçerli olan, onların incelenmesi sonunda ortaya konmuş olan

modeller, Osmanlı-Türk toplumsal değişme çizgisini açıklamakta her zaman

yeterli olmamaktadır. İkinci olarak, Osmanlı İmparatorluğu yarı-sömürge

durumuna düştükten sonra, artık tümüyle başka bir dinamik rol oynamaya

başlamıştır. Böylece, Türkiye'nin Batı toplumlarının gelişme çizgisini izleme

olanağı tümüyle ortadan kalkmıştır. Çünkü, Kurmuş'un ( 1974) , Rathmann'ın

(1976), Çavdar'ın (1970), Noviçev'in (1979), Blaisdell'in (1979)

çalışmalarında belirledikleri yarı-sömürgeleşme süreci sonunda, daha önce

--merkez-çevre-- kuramı sırasında açıkladığını mekanizmalar ortaya çıkmıştır.

Yani, Türkiye, uçağı, televizyonu, bilgisayarı olan bir --geri teknoloji--

ülkesi durumuna düşmüştür. Avrupa'nın hiçbir döneminde böyle bir olgu, yani

emperyalizmin boyunduruğunda bir --geri teknoloji ülkesi-- ya da daha yaygın

deyimiyle, --azgelişmiş-- ülke olma durumu yoktur. Gerek Atatürk Türkiyesi'nin,

gerekse günümüz Türkiyesi'nin benzerini, Batı toplumları, tarihlerinin hiçbir

döneminde yaşamamışlardır.



İşte bu iki nedenle, yani hem iç dinamiğe, hem de dış dinamiğe bağlı olarak,

Batı toplumları için geliştirilmiş olan modeller, Türkiye için çok geçerli

değildir ( Pek doğal olarak bu kaygımı Batı toplumları için geliştirilmiş

olan modeller hakkında belirtiyorum. Buna karşılık, Batılı bilim adamları

tarafından geliştirilmiş modeller Türkiye'de yalnız geçerli olmakla kalmayıp,

kimi zaman ülkede olup bitenleri anlamamıza da çok yardım edebilirler.

Örneğin, Sabri Sayarı'nın Batı'dan esinlenen yatay ve dikey gruplar ayırımı

yalnız tüm --geri teknoloji ülkeleri-- için değil. Türkiye için de çok

açıklayıcıdır ( Sayarı, 1975:125).).



Buna karşılık, yine de bu modellerin her an akılda tutulması gerekmektedir.

Çünkü bilim, yalnız gerçeğe uygun bilgi üretmek değil, aynı zamanda belli bir

birikime dayanmak ve karşılaştırmalı bilgi kullanmak zorundadır. Üstelik,

başka toplumların mekanizmalarını açıklayan kuramların, Türkiye'ye ilişkin

çözümlemelerin yapılmasına ancak katkısı olabilir.



İdeoloji ve Aydınlar: Gerici ve İlerici Tepkiler



Bütün bu noktalar akılda tutularak, Mustafa Kemal'in eylemine baktığımızda,

bu eylemin çok büyük ölçüde, teknolojik geriliğe karşı gelişen ideolojik bir

başkaldırı biçiminde oluştuğunu görüyoruz.



Aslında sömürge ve yarı-sömürge ülkelerdeki devrimlere baktığımızda da,

bunların çoğunun sınıfsal olmaktan çok --ideolojik-- kökenli olduğunu

görmekteyiz. Bir başka deyişle, bu ülkelerdeki devrimler, genellikle bir

--ideal-- ya da bir --düşünce-- çevresinde örgütlenmiş bulunan sınıfsal kökeni

birbirinden değişik ya da kapitalist toplum açısından güçlü olmayan bir

kesimden, (örneğin, bürokrasiden) gelmiş kişilerin oluşturduğu kadroların

önderliğinde oluyor. Oysa, önlerinde kendilerini sömüren bir emperyalist güç

bulunmayan Batı toplumlarındaki devrimler daha çok homojen bir --sınıf--ın

önderliğinde gelişiyor. Örneğin, Fransız Devrimi'ndeki burjuvazi gibi. Konuya

bu açıdan bakıldığında, sömürülen ülkelerdeki devrimlerin genellikle --bir

sınıfın adına-- ya da doğrudan doğruya bir --düşünce--nin adına, zaten toplumda

güç dengesi savaşı içinde yer alan bir devrimci grubun elinde oluştuğu

görülüyor. Bunun en klasik örneği, işçi sınıfı yeterince gelişmemiş olan

ülkelerde --sosyalizm-- adına yapıldığı öne sürülen devrimlerdir. Hıfzı Topuz'un

değerli kitabındaki örneklerden, kapitalist öncesi toplum niteliğine sahip

Afrika ülkelerinde sosyalizm adına uygulanan programların, sosyalizmin --çok

özel-- yorumlarına dayandığını, yani sosyalizme ancak sözde benzediğini görmek

olanaklıdır (Topuz, 1971: 125-146) .



Aslında emperyalizm, bir ülkenin iç yapısını da etkilediğinden ve kapitalist

gelişmeyi durdurduğundan, Batı ülkelerinde görülen --sınıf-- öncülüğünde devrimi

sömürge ve yarı-sömürge ülkelerinde görmek olanaksızdır. Bu yüzden de bu tür

ülkelerde görülen --devrimci kadrolar-- genellikle ya asker ya sivil

bürokratlardan ya da daha genel bir deyişle, --aydınlar--dan oluşur.



Bu konudaki yargımı, Türker Alkan'ın ilginç çalışmasındaki şu sözlerle

pekiştirmek isterim:



--Gelişen ülkelerde etkin olduğunu gördüğümüz ulusçuluk-sosyalizm-halkçılık

ideolojilerinde, aydınlar, meşruiyet zeminlerini yaratan ve yok eden

ideologlar olarak; ortam ve bağlam yorumlayan kerameti kendilerinden menkul

--bilgeler-- olarak; nurlu ufuklar müjdeleyen --peygamberler-- olarak,

kullandıkları simgelerle, imgelerle, kuram ve önerileriyle, sanat yapıtlarıyla

etkili olmayı sürdürüyorlar. Görünüşe göre, yakın bir gelecekte de bunu

sürdürmeyi elden bırakmayacaklar.-- (Alkan, 1977:107) .



--Azgelişmiş-- ülkeler, --geri teknoloji ülkeleri--, --çevre-- ya da --uç--

ülkeleri, --geri bıraktırılmış-- veya --geri kalmış-- ülkeler diye adlandırılan

sömürge ve yarı-sömürge ülkelerde, mevcut düzen içinde zaten siyasal güç,

kavgasını yürüten --devrimci-- kadroların, --devrim-- için benimsedikleri

--ideolojik-- model iki türlü olabilir: Bu kadrolar ya ülkenin, emperyalizm ile

temasa geçmeden önceki kültürüne ve yapısına geri dönmek isterler ki bu

--gerici-- bir tepkidir, ya da kendi toplumlarının bulunduğu üretim ve kültür

düzeyinin bir üst aşamasına ilişkin bir ideoloji benimserler; bu da --ilerici--

bir tepkidir.



Kültür Devrimi



Çağdaş İslam'ı inceleyen Gallagher, Türkiye'yi de çözümlediği çabasında üç

tür devrimden söz eder: Birinci tür devrim, --saray devrimi--dir. Bu devrim

türünde toplumda kurumsal hiçbir değişme yoktur. Yalnız yöneticiler

değişmiştir.



İkinci tür devrim, --sömürge devrimi--dir. Bu tür devrimin belirgin özelliği,

karşı-emperyalist nitelik taşıması, kültürel olarak da toplumun kendi

geçmişine geri dönüşü kurtuluş saymasıdır. Bu tepkiler, yani sömürgeci güce

karşı oluşturulan karşı-emperyalizm ve eski geleneklere dönüş --milliyetçi--

bir ideoloji altında birleştirilir ve seferber edilir. Hindistan ve Seylan

toplumlarında görülen devrimler bu niteliktedir.



Üçüncü tür devrime Gallagher, --kültürel devrim-- diyor. Bu tür devrimin ana

özelliği, bir toplumun başka bir uygarlığa katılma çabasıdır. Toplum,





kültürel kimliğinden memnun değildir. Bu nedenle ciddi huzursuzluklar ve

arayış içindedir. Tarihsel zorunluluklar; önce teknolojik değişmeleri

oluşturmakta gibi gözükürler. Fakat değişme süreci bir kez başlayınca, açığa

çıkan enerji artık çok daha temel toplumsal değişmelerin yeniden

düzenlenmesine ve yeni bir toplumsal kişiliğin doğmasına yol açar. Japonya,

Türkiye ve Komünist Çin, bu tür devrimlere örnektir (Gallagher, 1966).



Görüldüğü gibi Gallagher, benim --gerici tepki-- dediğime, --sömürge devrimi--,

--ilerici tepki-- dediğime de --kültürel devrim-- diyor.



:::::::::::::::::::



II-) GERİCİ VE iLERİCİ TEPKİLLERİN MEKANİZMASI



Emperyalizme karşı tepki verirken neden bazı toplumlar geriye dönüyorlar da,

bazı toplumlar ileri gidiyorlar? Kanımca bu sorunun yanıtını hem iç, hem de

dış dinamikte aramak gerek. Yalnız her şeyden önce, gerek --gerici--, gerekse

--ilerici-- tepkilerin aynı anda ve aynı toplumda oluştuğunu vurgulamak zorunlu.

Bütün devrim yapan ülkelere baktığımızda, hem --gerici--, hem de --ilerici--

tepkilerin aynı anda oluştuğunu gözlüyoruz. Bu nedenle de bütün bu tür

toplumlarda --devrimciler-- bir yandan dış güçlere karşı savaşırlarken, bir

yandan da iç karşıtlarına karşı savaşım vermek zorunda kalmaktadırlar.

Bilindiği gibi, bunun klasik örneği, Türk ve Çin devrimleridir.



O zaman, soruyu şöyle sormak gerek: Neden bazı toplumlarda --ilerici--

tepkiler egemen oluyor da, bazı toplumlarda --gerici-- tepkiler kazanıyor?



Bu sorunun yanıtını biri iç dinamiğe, biri dış dinamiğe. biri de her

ikisine bağlı olan üç nedene indirgemek olanaklı olabilir. İç dinamiğe bağlı

olan birinci neden, söz konusu ülkenin geçmişinin bağımsız bir yapıyı

yansıtıp yansıtmadığıdır. Ülkenin geçmişinde bir bağımsızlık dönemi var ise,

sonradan sömürge ya da yarı-sömürge oluş, geçmişteki bağımsız yapının

başarısızlığına bağlanacak ve --devrimci kadrolar-- geçmişi yansıtan öz

ideolojilerini yadsıyacaklardır. Böylece, tarihinde bağımsızlık dönemleri

olan toplumlarda oluşan --gerici-- ideolojilere sahip bulunanlar, --ilericiler--

tarafından bastırılırlar. Çünkü, en basit mantık kuralına göre, bu --yapı-- ve

--ideoloji-- başarılı olsaydı, --bağımsız-- bir yapı, zamanla bir dış gücün

denetimi altına düşmezdi. Yine de bu bağımsız dönemin --gerici tepkiler--e

kaynaklık ettiğine dikkat edilmelidir. Bağımsız dönemin niteliklerine geri

dönüş özlemleri, böyle dönemleri yaşamış toplumlardaki gerici tepkileri güçlü

kılar. Buna karşılık, söz konusu ülkenin geçmişi tam bağımsızlık altında geçen

bir döneme sahip değilse, toplumun eski gelenek ve göreneklerinden oluşan öz

ideolojisi, tam bağımsızlık durumuna kavuşma halinde bir umut

oluşturabilmektedir. Bu durumlarda --ulusal bütünlük--ün sağlanması, yani

--gerici-- ve --ilerici-- ideolojilere bölünmenin ünlenmesi daha kolay

gözükmektedir.



Dış dinamiğe bağlı olan ikinci neden, ülkenin tam sömürge ya da yarı-sömürge

oluşuyla ilgili gibi görünmektedir. Ülke tam sömürge durumundaysa, buna karşı

tepki daha sert ve özbenliği geride arayış biçiminde olabilir. Bir başka

deyişle, tam sömürgelik durumunda, kökleri tarihin derinliklerinde yatan

--milliyetçilik-- yalnızca toplumsal değil, psikolojik ve sosyal-psikolojik

açıdan da daha işlevsel olabilir. Buna karşılık ülke yarı-sömürge durumunda

ise, baskı ve sömürü daha yumuşak ve dolaylı olacağından, ülkenin tepkisi,

emperyalist gücün tüm niteliklerini yadsımadan, kendini sömüren gücün,

kendisinden daha ileri ve gelişmiş olduğu anlayışı içinde, çözüm önerilerinde,

kendisinden daha güçlü olan yapının bazı özelliklerine de değer verebilir.

Bunların bir kısmını ya da tümünü benimsemenin, emperyalizmin boyunduruğunu

kırmak için tek çözüm olduğu düşünülebilir.



Devrimci Kadroların İdeolojik Yapısı



Üçüncü ve ortak neden, sömürülen ülkedeki --devrimci-- kadroların sınıfsal ve

kültürel ideolojik yapısıdır. Bu kadrolar, zaten yönetime sızmış ve egemen

güçlerin içinde bir savaşım vermekte iseler, önerdikleri --devrim-- çözümünde

kendilerini sömüren güçlerin --yapısal-- niteliklerine daha çok yer vermeleri

beklenir. Çünkü, emperyalizm, değerleri ve dolayısıyla --ideoloji--yi de

etkilemiş, hatta egemenliği altına almıştır. Dolayısıyla, örneğin, Batı

emperyalizmine, Batı'nın kendi değerleri olan, bağımsızlık, özgürlük, laiklik

gibi ögelerle karşı çıkmak, emperyalizmin kendi kültürel diyalektiği açısından

çok daha olasıdır. Buna karşılık, devrimci kadrolar, mevcut yapının güç

piramidinin bütünüyle dışında iseler, o zaman, daha çok geriye dönmeleri ve

dış etkilerden daha uzak bir biçimde, --ideoloji--yi kendi tarihlerinin

derinliklerinde aramaları beklenebilir.



İşte bütün bu çözümlemelerin ışığı altında, konuya bir kez daha baktığımızda

--gerici-- ve --ilerici-- tepkilerin oluşma mekanizmaları her toplumun kendine

özgü durumuna bağlı görünüyor. Burada --ideolojik-- tepkilerin --gerici-- ya da

--ilerici-- olma nitelikleri de daha çok teknolojiye ve üretim biçimine

bağlıdır. Bu nedenle de geçmişteki değerler, geçmiş teknolojiyi ve üretim

biçimini yansıttığı için geçmiş ideoloji kaçınılmaz olarak --gerici-- işleve

sahiptir. Oysa, bir anlamda, --saldırgan olanla özdeşleşme-- niteliği taşıyan

emperyalist gücün değerlerini benimseme, tanım gereği, bir ileri üretim

aşamasını ve daha üst düzeydeki teknolojiyi yansıttığından ilerici olmaktadır.

Örneğin, --milliyetçi-- ideolojinin her iki tepki biçiminde de görülmesi

olanaklıdır. --Gerici-- tepkideki milliyetçilik daha çok ümmetçi ve feodal

izleri taşıyacak, buna karşılık, --ilerici-- tepkideki miliyetçilik ise ya

kapitalist, ya da sosyalist niteliklere sahip olacaktır.



Geri teknolojiye sahip bir ülkedeki devrim ideolojisinin, dış dünyadaki

kuramsal tartışmalardan büyük ölçüde etkileneceği açıktır. Bu tür

ülkelerin, ideolojik açıdan --ileri teknoloji ülkeleri--nin bombardımanı altında

olduğu söylenebilir (Kongar, 1979-b:404) . Fakat, bu konuda, sanırım

Abadan-Unat'ın şu değerlendirmesi çok gerçekçidir:



--Ancak teorik tartışmalar ne şekilde gelişirse gelişsin, azgelişmiş

toplumlar, kendileri için zorunlu görünen yeni siyasal gelişme biçimlerine,

taklit yoluyla alınacak değer yargılarını benimseme suretiyle değil, ancak

köklü sosyo-ekonomik devrimler ve bu devrimler yardımıyla ulaşacakları yeni

bir siyasal bilinçlilik ve ulusal kişilik sayesinde ulaşabileceklerdir.--

(Abadan-Unat, 1970:34).



:::::::::::::::::::



III-) İDEOLOJİK DÖNEMLER



--Geri teknolojiye sahip-- bir ülkede, devrimin, ideolojik bir odak

çevresinde gelişmesinden başka bir olasılık da yoktur. Bu nedenle, bir

zamanlar --üç kıtaya egemen olmuş--, fakat sonradan, Batı'nın mirasını nasıl

paylaşacağını bilemediği --hasta adam--a dönüşmüş olan yarı-sömürge Osmanlı'yı

da ancak sağlam bir ideoloji çerçevesinde ortaya konulan bir eylem

kurtarabilirdi. Sanıyorum, Mustafa Kemal Atatürk'ün bu konuda --ilk-- olması,

tüm dünya tarihine ışık tutmasının nedenlerinden biridir.



Aslında, --ideoloji--nin adının, --demokrasi--, --sosyalizm-- ya da --halkçılık--

olması da çok önemli değildir. Önemli olan, mevcut yapıya doğru teşhisi

koyabilmek, dış dinamiği iyi değerlendirebilmek ve içine düşülen sömürü

kapanını, bu değerlendirmeler çerçevesinde kırabilmektir. Mustafa Kemal

Atatürk bu kapanı tarihte ilk kıran adamdır. Türk Devrimi de tarihte bu

nitelikteki ilk devrimdir.



İdeolojinin adından çok, önemli olan, ülkenin sınıfsal yapısı ve bunun da

ardında yatan teknolojik düzeydir.



Mustafa Kemal Atatürk'ü ve Türk Devrimi'ni iyi anlamak için, --ideolojik

nitelikli devrim-- mekanizmasını iyi incelemek gerekir.



İnsan toplumlarını, teknoloji ile ideolojinin birbirini sürekli etkilediği,

uzun dönemde teknolojinin, kısa dönemde ise ideolojinin egemen olduğu

varlıklar biçiminde düşünürsek, bu mekanizmayı anlamamız daha kolaylaşır.



Bir toplumun teknolojisi, o toplumdaki insan ilişkilerini belirler. Tarlada

çalışan insanla fabrikada çalışan insanın birbirleriyle olan ilişkileri çok

farklıdır. Çünkü, biri çok daha az insanı, çok daha uzun zamanda görebilir.

Genellikle de kendi kendine yeterlidir. Öteki ise, çok sayıda insanla her an

birlikte olmak zorundadır. Kendi kendine de yeterli değildir. Mutlaka başka

insanlarla işbirliği yapmak zorundadır. İşte teknolojinin belirlediği bu

ilişki düzeyi, ideolojilerin de farklı olmasına yol açar. Bir başka deyişle,

teknoloji arasındaki etkileşimin köprüsü, insanlararası ilişki düzeyidir.

İdeoloji teknolojiyi kısa dönemde, teknoloji de ideolojiyi uzun dönemde, bu

ilişki düzeyi yoluyla belirler ( Aynı ortamda yetişen insanların, hangi

süreçler sonunda, farklı ideolojiler edindiklerini bir başka çalışmamda

kısaca açıklamaya çalışmıştım (Kongar, 1979b:370).



Geri teknoloji ülkelerinde, gerek teknoloji, gerek sınıfsal gelişme,

emperyalizmin etkisi altında güdük ve bağımlı bir nitelik taşıdığından,

herhangi bir eylem için seferberlik, ancak belli bir --ideoloji-- çerçevesinde ,

olanaklıdır. Bu nasıl oluşur?



İdeolojik Dönemler İçindeki Aşamalar



Toplumların değişme ve gelişmeleri belli ideolojik dönemler biçiminde

algılanabilir. Her ideolojik dönem, bir önceki ideolojik döneme bir tepki

olarak ortaya çıkmıştır. Kendinden sonra da, yine kendisine tepki olarak bir

başka ideolojik dönemi doğurur. Bu sıçrayışlı gidişin nedeni, ideoloji ile

teknolojinin, toplumun tüm kesimlerinde de görüldüğü gibi, uyumsuz ve gerek

nitelik, gerekse nicelik bakımından, birbirlerinden farklı gelişmeler

izlemelerinden kaynaklanır.



Her ideolojik dönem, belli bir yapının kuruluşunu gerçekleştirir ve bu

işlevi bitince, yerini başka bir yapının oluşturulması için, başka bir

ideolojik döneme bırakır.



Her ideolojik dönem, kendi içinde dört aşamaya ayrılır (Kongar,

1979-b:424-426) . Bunlar, birbirlerini zorunlu bir sırayla izleyen

aşamalardır. Birinci aşama mevcut düzene, yapıya ve ideolojiye karşı bir

tepki biçimlenmesi aşamasıdır. İkinci aşama, tepki biçimlenmesi aşamasında

oluşturulan ideoloji çerçevesinde örgütlenen bir grubun ya da sınıfın,

iktidarı ele geçirme aşamasıdır. Üçüncü aşama, iktidarı ele geçiren grubun,

kendi ideolojisine göre uygulama yapmasıdır. Son aşama ise, devrimci

ideolojiye göre yapılan uygulama ile toplumun eski, geleneksel nitelikleri

arasındaki diyalektik etkileşimin oluşması ve bu etkileşim sonunda ortaya

çıkan kurumsallaşma aşamasıdır.



Bu dört aşamayı tamamlayan her ideolojik dönem, bitmeye ve yerini bir başka

ideolojik döneme bırakmaya mahkumdur. Çünkü, bu dört aşama, diyalektik bir

biçimde, ideolojik dönemin işlevinin bittiğini, belli darboğazlara

erişildiğini ve artık yeni çözizmlerin zamanının geldiğini vurgularlar.



Yeni ideolojik dönemde, çevresinde örgütlenilen ideoloji, tümüyle, eski

ideolojiye zıt olmak zorunda da değildir. Diyalektik bir biçimde bir

bireşimin yansıtılması da, olanaklıdır. Bu konudaki en çarpıcı örnek,

kurtuluş savaşı veren birtakım ülkelerin, bağımsızlıklarını kazandıktan sonra,

--kendilerine özgü sosyalizm-- uygulamalarına geçişlerinde görülür. Sosyalizmin

başına konulan --kendisine özgü-- sözü, daha yukarıda belirttiğim gibi,

ideolojinin adından çok, toplumun sınıfsal ve teknolojik yapısının önemli

oluşundan ve devrim için kullanılan --yeni ideoloji--nin (bu örnekte

sosyalizmin) eski ideoloji ile olan diyalektik etkileşim ve diyalektik

bütünlüğünden gelir.



Aslında, toplumların değişnıe süreçlerinin, birbiri ardına sıralanan

ideolojik dönemlerden oluştuğunu söylemek, bu dönemlerin temel özelliklerini

ve oluşma mekanizmalarını belirlemedikçe, anlamlı bir ifadede bulunmak demek

değildir. İdeolojik dönemleri, belli aşamalara bölmek de yetişmez. Hangi

aşamanın nasıl oluştuğunu, bu oluşma içinde hangi ögelerin önemli olduğunu

belirtmek gerekir. Ancak o zaman, Atatürk'ün önderlik ettiği Türk Devrimi'nin

temel --ideolojik mekanizmaları-- açıklanabilir.



İki ideolojik dönemi birbirinden ayıran ve içlerindeki aşamaları belirleyen

ögeler dörttür. Birinci ögeler grubu, sınıf yapısına ilişkin ögelerdir. İkinci

ögeler grubu, teknolojik ögelerdir. Üçüncü ögeler grubu, ideolojik ögelerdir.

Dördüncü ve son ögeler grubu da, dış dünyaya ilişkin ögelerdir.



:::::::::::::::::::



IV-) TEPKİ BİÇİMLENMESİ AŞAMASI VE TÜRK DEVRİMİ



Bir ideolojik dönemin başlangıç aşaması tepki biçimlenmesinde oluşur. Bu

aşamada, mevcut düzene karşı bir tepkinin gelişmesi ve bu tepkinin, belli bir

ideoloji çerçevesinde formüle edilmesi söz konusudur.



Bir --geri teknoloji-- ülkesinin durumu, yukarıda işaret ettiğimiz dört ölçüte

göre irdelendiğinde, tepki biçimlenmesi aşamasında nasıl bir ideolojinin, kimin

önderliğinde ortaya çıkacağı anlaşılır.



Dış Dünya



Birinci olarak dış dünyaya bakmak gerekir. Ülkenin sömürge ya da

yarı-sömürge durumunda bulunması, yani dış dünyanın boyunduruğunda yaşaması,

tepki biçimlenmesi aşamasının karşı-emperyalist bir ideoloji çerçevesinde

örgütlenmesine yol açacaktır. Benim --geri teknoloji ülkeleri-- dediğim ve

genellikle --azgelişmiş toplum--, --gelişmekte olan toplumlar--, --geri kalmış

toplumlar--, --çevre-- ülkeleri ya da --uç-- ülkeleri gibi terimlerle anılan bu

ülkeler, dış dinamik sonucu, sömürge ya da yarı-sömürge ülkeler

niteliğindedirler. Bu nedenle de bizim burada, değişme mekanizmasını

incelemeye çalıştığımız ülkeler açısından, bir dış gücün baskısının söz konusu

olmadığı durumlar hemen hemen yoktur. Bu nedenle bu ülkelerdeki tepki

biçimlenmesi aşamasında ortaya çıkan ideolojinin karşı-emperyalist bir nitelik

taşıdığı genel bir kural olarak söylenebilir.



Sınıfsal Yapı



İkinci olarak, sınıfsal yapıya üçüncü ögeler grubu ile birlikte, ideolojik

açıdan baktığımızda, bu ülkelerdeki ideolojinin, tepki biçimlenmesi aşamasında

sınıfsal yapıya bağımlı olarak, büyük bir olasılıkla --milliyetçi-- bir nitelik

taşıyacağını görürüz. Çünkü, bu tür ülkeler, karşı-emperyalist olduklarından,

yabancı düşmana karşı kendi özbenliğini ortaya sürer.



Yalnız burada, söz konusu milliyetçiliğin --geriye-- mi dönük, yoksa --ileriye--

mi dönük olduğu sorunu vardır. İşte bu noktada, ortaya çıkan ideolojik

tepkinin sınıfsal gelişmeden etkilenişi gündeme gelmektedir. Sınıfsal gelişme

bakımından toplum, çağdaş kapitalist toplumun sınıflarına sahipse, o zaman

--milliyetçi-- ideolojinin mevcut düzeni yerinde tutucu, --gerici-- bir işlev mi

yapacağı, yoksa bir üst aşamadaki üretim biçimini hedef alan bir biçimde

--ilerici-- mi olacağı, sermaye sınıfının ya da işçi sınıfının önderliği

arasındaki farkta belirlenir.



Fakat, söz konusu ettiğimiz ülkelerdeki üretim biçimi, genellikle kapitalizm

öncesi üretim biçimlerinden biridir. Çünkü, tanım gereği, --geri teknoloji

ülkesi-- sömürge ya da yarı-sömürge bir toplum niteliği taşıdığından, üretim

biçimi bakımından kapitalizme doğru doğal evrimini tamamlayamamıştır. Bu

nedenle de eski düzene karşı biçimlenen tepkiye önderlik edecek bir ciddi

sermaye sınıfı ya da yeterince örgütlenmiş bir işçi sınıfı yoktur. Önderlik

genellikle aydınların elindedir.



Böylece, aydınların tepkisi önem kazanır. Aydınlar ise tepkilerini genelikle

içinde bulundukları üretim biçiminin bir üst düzeyinde örgütlenen bir

--milliyetçilik-- çerçevesinde oluştururlar.



Zaten; İlter Turan'ın da belirttiği gibi, milliyetçilik ideolojisinin

aristokrat sınıfları iktidardan düşürmek için burjuvalar tarafından bulunmuş

bir mekanizma olduğu düşünülürse, üretim biçimi bakımından, bu ülkelerdeki

milliyetçiliğin --ilerici-- olma şansının daha yüksek bulunduğu ortaya çıkar

(Turan, 1969:13).



Yalnız burada unutulmaması gereken iki nokta vardır. Birinci nokta,

--ideolojik tepkiler--in mutlaka --diyalektik-- bir biçimde oluşacağıdır. Yani,

her ideolojik tepkinin karşıtı da toplumda oluşacaktır. Bu nedenle de,

--tepki biçimlenmesi-- aşamasında, toplumda tek bir tepki görmek olanaksızdır.

Ancak --egemen tepki biçimlenmesi--nden söz edilebilir. Egemen tepkinin dışında

kalan daha başka tepkiler de vardır ve bunların bir bölümü doğrudan doğruya

egemen tepkiye karşı biçimlenmişlerdir.



Dikkat edilmesi gereken ikinci nokta, --ideoloji--yi sahiplenen aydınların;

bunu hangi sınıf adına yaptıklarıdır. Toplumda nesnel ve öznel bakımdan güçlü

olmasa bile, --ileriye dönük bir ideoloji-- içinde, kuramsal sınıfların varlığı

son derece olağandır. İşte gerçek ya da kuramsal nitelik taşıyan bir sınıfın

sahip olunan ideoloji ile ilişkilendirilmesi, hiç kuşkusuz, modelin içeriğini

belirleyecektir.



İkinci ögeler grubu olan sınıfsal yapı, tepki biçimlenmesi aşamasındaki

önderliğin aydınların elinde olup olmayacağını kesin olarak belirler. Fakat,

ideolojinin tüm içeriğini saptayamaz. Bu nedenle, ideoloji sorununa ayrı bir

ögeler grubu olarak yaklaşmamız gerekir.



İdeoloji



İdeolojiyi, kendi başına belirleyiciliği olan bir öge olarak (gerçeğe tam

uymayan, ama irdelemelerin hatırı için yapılan bir soyutlama sonunda böyle bir

bakış olanaklı ve bilimsel düşünce için gereklidir de) ele aldığımızda, bunun

içeriğinin iç ve dış dinamik olmak üzere iki ayrı etki tarafından ortaya

konulduğunu görürüz. İç dinamik açısından ortaya çıkan durum, söz konusu

ülkenin tarihi, gelenekleri ve değerleriyle ilgilidir. Pek doğal olarak, din

ve siyaset bu tarih ve gelenekler içinde en önemli yerleri tutarlar.



Ülkede, din, kendisine tepki gösterilen düzen içinde önemli bir yere

sahipse, --tepki biçimlenmesi-- ile oluşan yeni ideoloji ya dinde reforma ya da

laikliğe yönelik bir özellik taşıyacaktır. Buna karşılık, kendisine karşı

tepki gösterilen düzen, dinde reformcu ya da laik eğilimlere sahipse, yeni

ideoloji dinsel açıdan daha katı ve dinde geriye dönüşü simgeleyen bir yapı

oluşturacaktır.



Aynı çözümleme mantığı siyasal mekanizmalar için de geçerlidir. Kendisine

tepki gösterilen düzenin benimsediği siyasal mekanizmalar, --tepki

biçimlenmesi-- aşamasında benimsenen ideoloji tarafından yadsınacak ve bunlara

ters mekanizmalar benimsenecektir. Örneğin, mevcut düzen Monarşi ise,

Meşrutiyete; Meşrutiyet ise, Cumhuriyete ya da Demokrasiye; Demokrasi ise,

Diktatörlüğe geçişin savunulması çok büyük bir olasılıktır. Pek doğal olarak,

bu noktada da, toplumda diyalektik gelişmelerin olduğu ve bu nedenle de

çatışan çözüm önerilerinin varlığı ve --tepki ideolojisi--ne egemen olma savaşı

verdikleri unutulmamalıdır.



Pek doğal olarak şu aşamada, dış dinamiğin de etkisi çok büyük olacaktır.

Söz konusu toplumun ilişkide bulunduğu --merkez-- ülkesi ya da --sömürgeci-- ülke,

veya --emperyalist-- güç, bu konuda yeni biçimlenen ideolojiyi mutlaka

etkileyecektir. Daha önce de belirtmiş olduğum gibi, buradaki olay, belli bir

--görerek; öğrenme-- sürecine dayanmaktadır. Tepkiyi biçimlendiren Kadro'nun

emperyalist kültür ile teması bu noktada önemli görülmektedir. Fakat hiç

kuşkusuz bu kültür ve onun siyasal doğurguları ya tümüyle yadsınacak ya

önemli ölçüde benimsenecek ilkeleri ortaya koymakta çok işlevsel olur.

Emperyalist gücün ideolojisinin; --tepki biçimlenmesi-- aşamasında, yeni

ideolojiyi ne biçimde etkileyeceğinin mekanizması önceki sayfalarda

anlatıldığından, burada yeniden üzerinde ayrıntılı olarak durmayacağırn.

Fakat, bir genel yargımı yeniden aktarmak istiyorum: Yeni ideolojinin egemen

niteliği, --denenmemiş-- olmasında yatacaktır. Çünkü, ülke o sırada yarı-sömürge

durumunda olduğundan, her --denenmiş-- ideoloji, tanım gereği, başarısız diye

nitelenecektir. Umut, denenmemiştedir. Dolayısıyla, tepki aşamasında,

ideolojiye egemen olma savaşımını, denenmemişi savunanlar kazanarak, ötekiler

--gerici-- damgası yiyerek genellikle --tepkici muhalefet--in azınlıktaki

gruplarını oluşturmaktan öteye gidemeyeceklerdir.



Teknoloji



Dördüncü grup ögeler olan teknolojiye baktığımızda, söz konusu ülkenin,

hangi teknolojik düzeyde olduğu, büyük ölçüde önem taşır. Ülke, tarım

teknolojisi aşamasındaysa, endüstri teknolojisine geçiş, tepki biçimlenmesi

sırasındaki ideolojinin egemen özelliği olacaktır. --Geri teknoloji-- ülkesi

tanım gereği, hem tarım teknolojisinde, hem de dışa bağımlı olduğundan, bir

yandan --bağımsız-- bir ticaret ve endüstri kurulması, bir yandan da tarım

teknolojisinin aşılması söz konusudur. Bu açıdan, olayın, teknolojik gerekler

açısından da --bağımsız--, --ulusal-- ve --kendini besleyen-- bir ticaret ve

endüstri kesiminin yaratılması olarak görülmesi en büyük olasılıktır.



Bu arada, ulaşım ve haberleşme gibi, temel ekonomik yapıyı etkileyen

teknolojik gelişmelere öncelik verilmesi ve bu konudaki atılımların da

ideolojinin içinde bütünleştirilmesi beklenen bir gelişmedir.



Konunun bir başka yönü, eğitimde görülür. Mevcut teknolojinin geliştirilmesi

bir yandan teknik bilgi, sermaye birikimi, gerekli hammaddelerin sağlanması

gibi ögelere bağlıyken, öte yandan, eğitim yoluyla yeni teknolojinin ithalatı

da bir zorunluluk olarak ortaya çıkar. Böylece, tepki biçimlenmesi

aşamasındaki ideolojinin içeriği ne olursa olsun, eğitim önerilen çözümlerin

gerçekleştirilmesinde vazgeçilmez bir mekanizma olarak ortaya çıkar.



Eğitimin, teknoloji ile bağlantısının yanında, yeni oluşan ideolojinin bu

ideolojiye önderlik eden gruplar tarafından, geniş halk kitlelerine

benimsetilmesi amacıyla da kulanılmak isteneceği de unutulmamalıdır. Gerek

siyasal, gerekse teknolojik eğitim, yeni ideoloji sahipleri tarafından

olanaklı olduğu ölçüde yaygınlaştırılmak istendiğinden, hem mevcut eğitim

kurumlarının bu amaçla kullanılması, hem de yeni eğitim düzenlemelerine

gidilmesi ve yeni kurumların oluşturulması, sık başvurulan yollardır. Kimi

zaman kendisine tepki gösterilen düzenin de, teknolojik gerekler dolayısıyla

kurduğu yeni eğitim kurumları, bu amaçlara mükemmel hizmet eden örgütler

olarak ortaya çıkar. Osmanlı İmparatorluğu zamanında, Tıbbiye ve Harbiye'nin

yeni ideolojinin serpilip geliştiği yerler olması, yeni teknolojiye dönük bu

kurumların aynı zamanda yeni ideolojilerin de topluma --sızdığı-- okullar

niteliği taşımalarına bağlıdır.



Türkiye Örneği



Türk Devrimi'ne baktığımızda tepki biçimlenmesi aşamasının hayli uzun

sürdüğünü görüyoruz. Bu tepki, batmakta olan İmparatorluğun yönetim simgesi

olduğu için Padişah'a karşı özgürlük ve toplumun başat niteliği olduğu için

de, dine karşı laiklik biçiminde gelişmiştir. Bir süre sonra, Batı ülkelerinin

ekonomik ve siyasal sömürüsünün bilincine de varılınca, bunlar,

karşı-emperyalizm ilkesi altında toparlandı. Daha sonra da, gerek teknolojik

gerilik, gerekse kültürel temaslar sonunda, bütün bunlar --Batılılaşma-- ana

düşüncesi çevresinde formüle edildi. Bu tepki, pek doğal olarak egemen

tepkiydi: Muzaffer Sencer'in de çok iyi çözümlediği gibi, Genç Osmanlı, Genç

Türk, İttihat ve Terakki, Müdafaa-i Hukuk ve Halk Fırkası çizgisinde

oluşmuştu. Buna karşılık, Hürriyet ve İtilaf-Vahdettin dönemindeki İstanbul

Hükümetleri-Terakkiperver Fırka-Serbest Fırka-Demokratik Parti çizgisinde

ikinci bir tepki de, çözümü geride arayan bir biçimde ortaya çıkmıştı

(Sencer, 1971-a:39-67).



Türk Devrimi ve Dış Dünya



Dış dinamik açısından Osmanlı İmparatorluğu'nun, tüm Batılı devletler

tarafından bir yarı-sömürge olarak görülmesi ve kullanılması, ondaki

karşı-emperyalist bilinçle birlikte, özgürlük ve laiklik ilkelerine bağlı bir

--Batılılık-- düşüncesinin ilk tohumlarını atmıştı. Bu dönemde, bizden üstün ve

dolayısıyla bizden başarılı olduğu için benimsenen Batı uygarlığının ilkeleri,

Anadolu'nun işgali ile, tam ve kesin bir karşı-emperyalizme ve --tam

bağımsızlık--a dönüştü. Bağımsızlık Savaşı'nın kazanılmasından sonra ise, altı

ok ile simgelenen ilkeler bu birikimin sonucu olarak, yeni toplumun,

çevresinde örgütleneceği ideolojik içerik niteliğiyle ortaya çıktı.



Türk Devrimi'ndeki en önemli ögenin, gerek tepki biçimlenmesi aşamasında,

gerekse öteki aşamalarda dış dünya olduğuna hiç kuşku yoktur. Hem bu aşamadaki

egemen ideolojinin temel ögeleri dış dünyadan alınmış, hem de öteki aşamalar,

dış dünyanın somut müdahalesi sonunda gelişmiştir.



Tepki biçimlenmesi aşamasında hiç kuşkusuz, en önemli ögelerden biri,

Batı'nın teknolojik üstünlüğünü ortadan kaldırmak için girişilen eğitim

atılımları olmuştur ( Tekeli'nin çalışması, teknoloji-ideoloji etkileşimi

açısından Cumhuriyet öncesi eğitimin yerini çok güzel belirlemektedir

(Tekeli, 1980:63-89).).



Dış dünyadan sonra, sınıfsal yapıya baktığımızda, Osmanlı'nın son döneminde

egemen yapının üç katmandan oluştuğunu görüyoruz. Birinci katman, merkezdeki

sivil ve asker bürokratlardır. İkinci katman, egemen niteliği toprağa

bağımlılık olan, aralarında bir miktar tüccar da bulunan eşraf ve ayandır.

Bunlar, gerek feodal beyler ile burjuva sınıfı arasında bir geçişi

oluşturduklarından, gerekse merkezi bürokrasi ile geniş halk yığınları

arasında artı ürünün aktarılması bakımından aracı rolü oynadıklarından, bu

sınıfı --ara sınıf-- diye adlandırmak çok yanlış olmaz. Üçüncü olarak görülen

de, geniş, eylemsiz, genellikle toprağa bağımlı esas niteliği köylülük olan

halk yığınlarıdır.



İşte tepki biçimlenmesi aşamasında görülen bu sınıfsal yapı içinde, yeni

ideolojinin ve devrimin öncülüğünü kaçınılmaz olarak aydın kesim, yani sivil

ve asker bürokratlar yüklenmişlerdir.



Üretim aşaması bakımından, İmparatorluğun son yılları, merkezi yönetimin

Asya tipi üretim tarzını andıran kalıntılarının, onsekizinci yüzyıldan sonra

yeniden güçlenen feodal artıkların ve dışa bağımlı bir biçimde filiz vermek

üzere hazırlanan kapitalist tohumların bir karışımı, bir bileşkesidir. Bu

üretim biçiminin yukarıdakinden başka bir sınıfsal yapıya yol vermesi de

zaten beklenemezdi.



İdeoloji ve Sınıfsal Yapı: Siyasal Cepheler



İdeolojik açıdan olaya baktığımızda, toplumun tarihini ve geleneğini temsil

eden dinci tepkinin, mevcut yıkılışın temsilcisi olarak görüldüğü için eyleme

önderlik eden aydınlar arasında fazla taraftar toplayamadığını görüyoruz.

Fakat yine de geniş halk yığınlarına dayandığı için bu tepki, hemen hemen her

zaman gücünü duyurmuştur. Hele --Batılı-- tepki güçlendikçe, diyalektik olarak

çözümü tarihin derinliklerinde arayan, bu nedenle de en aznıdan --tutucu-- ve

belki de --gerici-- diye adlandırılacak bu tepki daha örgütlü bir biçimde

kendini toplumda duyurdu.



Toplum, çağdaş kapitalist gelişmenin gerisinde kaldığından ve Osmanlı'nın

kendine özgü toplumsal niteliklerini de taşıdığından, tepki biçimlenmesi

aşamasında, çağdaş anlamdaki sermaye ve işçi sınıflarından söz etmek olanağı

yoktur. Ben bu nedenle, bu tür çözümlemelerde işlevsel olacağı umudu ile

--cephe-- kavramını geliştirdim. --Cephe--, içinde çeşitli kesimlerden, gruplardan

ve sınıflardan insanların ittifak ettiği, ancak genel hatlarıyla belli olan,

fakat ayrıntıda çok farklı, kimi zaman da birbirine zıt ideolojik ögelerin

bütünleştirici işlev gördüğü bir siyasal güçbirliğidir.



Osmanlı İmparatorluğu'nun son, Cumhuriyet'in ilk yılları ancak bu --cephe--

kavramı çerçevesinde çözümlenebilir kanısındayım.



Topluma baktığımızda iki genel cephe görüyoruz. Birinci cephe, içinde

--devrimci-- aydınların öncülük ettiği --Batılılaşma-- ideolojisinin birleştirici

öge olduğu --devletçi-seçkinci-- cephedir. Bu cephenin egemen özelliği

toplumun Batılı toplumların çizgisinde ve tepeden inme reformlarla

kurtarılabileceğine olan inançtır. Bu yüzden bunlar merkeziyetçidir,

devletçidir ve nitelikleri gereği seçkincidir. Öte yanda, biraz da bu birinci

cephenin ortaya çıkıp güçlenmesinden sonra varlığını daha örgütlü ve etkin

bir biçimde duyurmaya başlayan ikinci bir cephe vardır. --Gelenekçi-liberal--

adını verdiğim bu cephenin en önemli özelliği, çıkış yolunu, toplumun

geleneklerine sıkı sıkı sarılmasında görmesidir. Başta, devleti eline

geçirerek reform yapmak isteyenler gittikçe kuvvetlenme eğilimi gösterdikçe,

bunlar da tam tersine devletin etkinlik alanının kısılması anlamında --liberal--

oldular. Böylece, esas yaklaşımları, dinci-gelenekçi-ademi merkeziyetçi olan

bu cephe, --tepki biçimlenmesi-- aşamasında oluştu. Uzun süre varlığını, tepkici

muhalefet olarak sürdüren bu cephe, sonradan Cumhuriyet Hükümetleri döneminde,

Demokrat Parti aracılığıyla iktidara da geldi.



İşte İslam ve benzeri, --tarihsel-- ideolojiler, --gelenekçi-liberal-- cephe

içinde ideolojik egemenlik kurdular. Buna karşılık, tepki biçimlenmesi

aşamasının egemen ideolojisi, daha çok emperyalist güçlerin özelliklerinden ve

yaşanan somut gerçeklerden esinlenen (düşman işgali gibi) --tam bağımsızlık--

ve --Batılılık-- oldu. Bu yeni ideoloji karşı-emperyalizm eylemi içinde gelişti

ve bir üst aşamadaki üretini biçimini, kapitalizmi (dışa bağımlı da olsa)

çekirdek halinde geliştirerek, kendi dönemindeki üretim biçimi aşamasına göre

--ilerici-- nitelik kazandı. Bu ideolojinin --ilerici-- niteliği, değişme

döneminin, tepki biçimlenmesi aşamasını izleyen öteki aşamalarında daha

belirgin olarak ortaya çıkacaktır.



Türk Devriminde Karşı-Emperyalist Tepki



Burada hemen, Türk Devrimi'ndeki karşı-emperyalist ilkenin, soyut ve lafta

kalan bir ilke olmadığını, --düşman işgali-- gibi son derece somut olaylara

dayandığını belirtmeliyim.



Kurtuluş Savaşı sırasında çeşitli görevlerde bulunmuş olan Halide Edip,

Yunanlıların yaptığı zulmü incelemek ve saptamakla görevli bir komisyonda

çalışırken, bir gözlemini şöyle aktarıyor:



--Duatepe'nin eteğinde, yirmi beş evli bu küçük köyden yalnız üç ev kalmıştı.

Ötekiler yanmıştı. Yunanlılar, Duatepe'den çekilirken, tabii hayvan sürülerini

götüremedikleri için, onları da öldürmüşlerdi. Her yerde yığın yığın hayvan

leşine rastlıyorduk. O karanlık günün kapattığı kül ve taş yığınları üzerinde

bir sürü insan oturmuştu. Erkekler bir şey söylemiyor, kadınlar durmadan

hareket ediyor ve çocuklar ağlıyordu. O gün Albay Kenan'la Yakup Kadri

benimle beraber gelmişlerdi. Onlar da taş yığınları üzerinde oturdular. Başı

kirli bir mendille sarılı, ihtiyar, buruşuk yüzlü bir kadın, dişsiz ağzı

açıkta, siyah gözleri ölüm acısı içinde, birer pençe gibi uzanan elleriyle

omuzumdan yakalamış, ağlıyordu:



--Kocamı, benim Üzeyir'imi burada diri diri yaktılar!--



Köylüler başları önlerinde, susuyorlardı. Sadece bir ihtiyar adam bu sahneyi

merakla ve başını sallayarak seyrediyordu. Ben, meseleyi bu ihtiyardan

dinlemek istedim. Kadının pençesinden güç bela omuzumu kurtararak:



--İnsanları burada diri diri yaktılar mı?-- diye sordum.



Sakin bir sesle:



--Öyle galiba.-- dedi.



Anlaşıldığına göre, Duatepe saldırısı başlamadan önce, Yunanlılar, köylüleri

götürmüş, angaryaya koşmuşlar. Giden adamlar hiç geri dönmemiş. Yunanlıların

genel olarak çekilmesinde, erkekler döndükleri zaman, kadınları evlerinin

külleri üzerinde bulmuşlar. Çocukların bazıları açlıktan ölmüş, kadınların

karşılaştığı eyleme gelince, ondan hiç söz etmiyorlardı. Yerde dört çukurun

içinde küller, küllerin arasında yanmış kemikler ve parça parça asker

esvapları, bazen de üzerinde Türkçe yazıları bulunan yanmış kağıt parçaları

buluyorduk. İşte, Üzeyir'in karısı, kocasının burada yakılmış olduğunu

söylüyordu.-- (Adıvar, 1979:197).



Asım Us da, Fransızların bile, Yunanlıların evlere gaz döküp yaktıklarına

tanık olduklarını, yalnız Kütahya'daki soygunculuğun o günün parası ile 20

milyon civarında olduğunu yazıyor (Us, 1964: 55-65) .



Bu olayları tüm ülkesinde yaşamış bir toplum, Kemalist ideolojinin --tam

bağımsızlık-- ilkesinin somut görünümü olan --karşı-emperyalizm--i nasıl

unutabilir?



:::::::::::::::::::



V-) İKTİDARI ELE GEÇİRME AŞAMASI VE TÜRK DEVRİMİ



İkinci aşama, iktidarı ele geçirme aşamasıdır. Bu aşamada, mevcut düzene

karşı tepki geliştirmiş olan grup iktidara gelir. Bu iktidara geliş de yine

dış dünya, sınıfsal yapı, ideoloji ve teknoloji olarak dört ögeye bağımlı bir

biçimde oluşur.



Dış dünyanın denetimi, ekonomik denetime ek olarak askeri denetim biçimine

de dönüşmüşse, sıcak bir Kurtuluş Savaşı yapmak zorunlu olur. Yeni grup, ancak

bu savaşı kazanarak iktidara gelebilir. Dış dünyanın denetimi, yalnızca

içerdeki işbirlikçiler yoluyla sürdürülüyorsa, bir ihtilal ya da bir darbe

iktidara geliş yolunu belirleyebilir.



İhtilal ile darbe arasındaki fark, genellikle sınıfsal yapıda görülebilir.

Toplumun sınıfsal yapısı çok geri ise, (yani, feodal yapı tüm varlığını

sürdürüyorsa) olay, askeri güce de dayanan bir avuç aydının bir darbesiyle

çözülebilir. Fakat sınıfsal yapı biraz gelişmiş ise, toplumdaki değişmelerin

ortaya çıkardığı yeni güçler (sınıfsal çekirdekler biçiminde de olsa) yeni

ideolojinin çevresinde örgütlenebilmişlerse daha geniş bir eylem belki tam bir

ihtilal değilse de, bir ayaklanma beklenebilir.



Barışçı yöntemlerle iktidara el koyuş, ancak sınıfsal yapının çok gelişmiş

olduğu, işçi sınıfının iyice güçlendiği ülkelerde söz konusudur. Tanım gereği,

--merkez-- ülkelerinin ya da emperyalist güçlerin denetimi altında böyle bir

sınıfsal gelişmenin olması çok güçtür. Günümüzdeki çevre ülkeleri arasında bu

tür ülkeler pek yoktur. Ancak, çevre ülkeleriyle merkez ülkeleri arasında yer

alan ve --yarı-çevre-- ülkeleri denilen --gelişmiş sömürge ya da

yarı-sömürge--lerde bu barışçı yollarla iktidarı ele geçirme söz konusu

olabilir.



İktidarı ele geçirme aşamasının özellikleri kuşkusuz, geliştirilen yeni

ideolojinin nitelikleriyle de büyük ölçüde belirlenecektir. Bir kez, iktidara

ancak düşmana karşı bir sıcak savaşla gelindiği durumlarda, silahlı

mücadeleden başka yol yoktur. Aslında bir yabancı düşmana karşı silahla

yürütülen savaş, gerek yeni ideolojinin gelişmesi, gerekse ulusal birliğin

sağlanması bakımından çok işlevsel olur. (Kanımca Mustafa Kemal Atatürk'ün en

büyük şanslarından biri, bu çerçeve içinde Anadolu'nun düşman tarafından

işgalidir.) Fakat her zaman, düşmana karşı bir sıcak savaş gerekmez. Bir iç

savaş ise hiçbir zaman dış güçlerin etkisinden arınamayacağı için, gerçek

anlamıyla bir iç savaş olarak yürümez. Bu durumda, geliştirilmiş bulunan yeni

ideolojinin --klasik hak ve özgürlükler-- üzerine mi, yoksa --ekonomik hak ve

özgürlükler-- üzerine mi kurulu olduğu önem kazanmaktadır. Aslında geri

teknoloji ülkelerindeki ideolojilerin, --bağımsızlık--, --demokrasi--,--sosyalizm--,

--halkçılık--, --milliyetçilik-- gibi sloganlar çevresinde örgütlenmesi rastlantı

değildir. Hem klasik demokrasinin, hem de komünist rejimlerin kullanabileceği

bu sloganlar, iktidarı ele geçirme aşamasında, önderlik eden grubun, olanaklı

olduğu ölçüde geniş ittifaklar kurmasına yarayacak niteliktedirler.



Tam Bağımsızlık ve Karşı-Emperyalizm



İktidarı ele geçirme aşamasında, tepki biçimlenmesi aşamasında geliştirilmiş

olan ideolojinin sınıfsal ve genel ittifaklara ne ölçüde izin verdiği çok

önemlidir. Karşı-emperyalist bir sıcak savaş olmadığı zaman, kendisine tepki

gösterilen düzenin iktidarına karşı genel bir ittifak oluşturmak çok kolay

değildir. Milliyetçilik, ancak ciddi ve açık bir emperyalist sömürünün ,

görüldüğü durumlarda işlevsel olabilir. Oysa, böyle açık sömürünün

görülemediği dış gücün, varlığını hissettirmeden, iç işbirlikçiler tarafından

sömürüyü sürdürdüğü durumlarda, ideolojinin --demokrasi-- gibi iç dinamik ile

ilgili olan bir slogan çerçevesinde örgütlenmesi beklenebilir. Nitekim Mustafa

Kemal Atatürk eylemindeki --Cumhuriyetçilik--, geleneksel bir düşman olan

--Padişah'ın istibdadı--na karşı bir birleştirici öge olarak ortaya atılmıştır.

Fakat, Türk Devrimi'nin o döneminde esas öge, karşı-emperyalizm olduğu

için, Cumhuriyetçilik, devrimci kadrolar içinde birleştirici değil, tam

tersine ayrılıkçı bir işlev yapmıştır. Ancak, devrimci kadrolar kendi

içlerinde hesaplaştıktan sonra, yeni toplum yapısı kurulurken, Cumhuriyetçilik

işlevsel olmuştur. Yoksa, Bağımsızlık Savaşı'nın (ki, Türkiye'de iktidarı ele

geçirme aşamasına karşılıktır) birleştirici ideolojisi hiç kuşkusuz, --tam

bağımsızlık-- ve --karşı-emperyalizm--dir.



Dış dünyanın görünür olmadığı yani karşı-emperyalizmin bir kitle

ideolojisine dönüştürülmesinin olanaksız bulunduğu toplumlarda, tarihsel

olarak, birleştiricilik görevi yapmış olan başka ideolojiler ortaya çıkabilir.

Örneğin, İran devriminde görülen din, böyle bir işlev yapmıştır.



Teknolojik Ögeler



İktidarı ele geçirme aşamasında, teknolojik ögeler de son derece önemlidir.

Özellikle ulaşım ve haberleşme teknolojisi, iktidarı ele geçirmenin biçimini,

bu teknolojiye egemen olma, eylemin başarısını belirler. Bu durumun en klasik

örneği, Troçki'nin tüm Rusya'nın haberleşme ve ulaşım ağına egemen olarak,

Bolşevik devrimi başarmasına yol açan bin kadar, iyi yetiştirilmiş işçi asker

ve tayfadan meydana gelen birliğidir (Malaparte, 1966:37-38).



Bir başka son derece ilginç örnek, bizim tarihimizdeki İkinci Meşrutiyet

eylemidir. Bilindiği gibi, Makedonya'da dağa çıkan subaylara karşı yollanan

Arnavut Şemsi Paşa da İttihatçılar tarafından öldürüldükten sonra, Abdülhamit,

Meşrutiyeti ilatı etmeyi kabul eder. Bu kabul edişin ardında, Saray'a

yollanan pek çok tehdit ve ayaklanma telgrafının büyük baskısı da vardır.

Oysa, ülkenin gelişmesi için o telgraf hatları, Abdülhamit'in kendi zamanında

kurulmuştur: Bu açıdan Abdülhamit'in kendi kurduğu telgraf telleri teknolojisi

yoluyla siyasal bir darbeye boyun eğdiğini söylemek yanlış sayılmaz.



Yine kendi tarihimizde radyoyu ele geçirmenin ve oradan işaret vermenin

gerek geniş kitleler, gerekse darbeci gruplar açısından yaşamsal önemi

yalnızca gözlenerek değil, anılarda açıklanarak bile belirtilmiştir.



Türk Devriminde İktidarı Ele Geçirme Aşaması



Türk Devrimi'nin iktidarı ele geçirme aşaması uzun ve acılı bir Kurtuluş

Savaşı döneminde adım adım gerçekleştirilmiştir. Mustafa Kemal Atatürk, hemen

hemen her adımını son derece hesaplı ve bilinçli bir biçimde atmış, her

fırsatı, iktidarı ele geçirmek için değerlendirmiştir. Örneğin, Türkiye Büyük

Millet Meclisi'nin açılışını İstanbul'daki Meclis-i Mebusan'ın dağıtılışına

bağlamıştır. Erzurum ve Sivas Kongreleri aslında böyle bir Meclis'e

hazırlıktır ama, zamanlama olarak, istanbul Meclisi'nin dağıtılmasını

beklemiştir.



Yine Saltanat'ın kaldırılması için, Batılı devletlerin barış konferansına

Ankara Hükümeti ile birlikte İstanbul Hükümeti'ni de çağırması, önemli bir

gerekçe olmuştur.



Cumhuriyet'in ilanı, kendisinin körüklediği bir hükümet buhranı yoluyla

gerçekleştirilmiştir. Hilafetin kaldırılması ise, son Halife Abdülmecit

Efendi'nin davranışlarına bağlanmıştır.



İktidara el koyma aşaması, hem örgütsel, hem yasal, hem de ideolojik olarak

tam bir karşı-emperyalist tutum içinde gerçekleştirilmiştir. Çünkü, genel

ortam Bağımsızlık Savaşı ortamıdır. Bu açıdan, Türk Devrimi'nin en acılı

bölümü olan Kurtuluş Savaşı, iktidara el koyma aşamasını kolaylaştırdığı için,

Devrim açısından son derece işlevsel olmuştur.



Aslında, Türk Devrimi açısından Mustafa Kemal Paşa, daha 19 Mayıs 1919'da

Samsun'a çıktığında iktidara el koyma aşaması da başlamıştır. Bu aşama,

Türkiye Büyük Miliet Meclisi'nin 23 Nisan 1920'de açılışı ile doruk noktasına

ulaşır. 29 Ekim 1923'de ise tümüyle tamamlanır. Bu arada, yeni ideolojinin

biçimlenmesi iktidarı ele geçirme aşamasından sonraki evrelerde de

gelişmesini sürdürmüştür. Hiç kuşkusuz, bir ideolojik dönemin belli aşamalara

bölünmesi onları gerçekte de su geçirmez biçimde birbirlerinden ayırmaz.



Geniş İttifak



Sınıfsal açıdan iktidarı ele geçirme aşaması, Türk Devrimi'nde tam bir geniş

ittifakı belirler. Devrimin önderliğini yüklenen sivil ve asker (öncelik

sırasına göre, asker ve sivil) aydınlar, toplumun tüm kesimleriyle geniş bir

ittifak sistemi içinde Bağımsızlık Savaşı'nı yürütmüşlerdir.



Hiç kuşkusuz, bu durumda, anavatanın düşman tarafından işgal edilmiş olması,

çok büyük bir rol oynamıştır. İlk zamanlar gerek İttihatçıların uzantısı

sandıkları için, gerek yılların verdiği eylemsizlik geleneğini

sürdürdüklerinden, gerekse Padişah'ın karşı çıkması ile Bağımsızlık Savaşı'na

yeterli ilgi göstermeyen eşraf ve halk kesimlerinin bir kısmı, düşman işgali

ve zulmü karşısında Mustafa Kemal Paşa ile arkadaşlarının yanında yer almıştı.

Yalnız burada unutulmaması gereken nokta, Mustafa Kemal Atatürk'ün, kendisine

açıkça cephe almamış her kişi ve grupla işbirliği yapmaya hazır bulunması ve

fiilen bu işbirliğini gerçekleştirmiş olmasıdır.



Ayrıca, Atatürk'ün toplumun çeşitli sınıflarıyla yaptığı ittifak tarihsel

açıdan Osmanlı'nın bir eksiğini de dolduruyordu. Bilindiği gibi, tüm

İmparatorluk tarihi boyunca, Merkezi Otorite'yi temsil eden Saray ile

toplumdaki yerel güçleri temsil eden eşraf ve ayan arasında bir sürtüşme, bir

çatışma vardır. Bir anlamda Celali isyanlarından (Akdağ, 1968) Sened-i

İttifak'a dek, tüm iç tarih bu sürtüşmelerin görüntüsüyle doludur

(Cem, 1970:159-160).



İşte Osmanlı-Türk tarihsel gelişmesinde ilk kez, Merkezi Otorite'nin önce

bir bölümünü, sonra da (Cumhuriyet döneminde) tümünü temsil eden Mustafa

Kemal Atatürk ve arkadaşları, ittifak önerilerini, ciddi bir biçimde, bu

yerel güçlere, yani eşraf ve ayana uzatmışlardır. Ortak düşmana karşı verilen

bir ölüm kalım savaşı içinde gerçekleştirilen bu ittifak, daha sonra da yeni

toplumun düzenlenmesi, yani uygulama aşamasında da varlığını sürdürmüştü.



Böylece iktidarı ele geçirme aşamasında, Devrim'in lideri olan asker ve

sivil aydınlar, toplumdaki en güçlü sınıf olan eşraf ve ayan ile bir sınıfsal

ittifak gerçekleştiriyorlardı. Bu dönemde,Anadolu'da kapitalizmin yeterince

gelişmemiş olması, bu ittifak içinde sermaye sınıfının ağırlığını son derece

küçültüyor, işçi sınıfının yeri ise hemen hemen hiç olmuyordu. Çünkü, çağdaş

kapitalist toplumların bu iki önemli sınıfı, o dönem Türkiye'sinin üretim

biçimi içinde henüz filizlenme aşamasının eşiğindeydiler. Böylece Türk

Devrimi'nin iktidarı ele geçirnıe aşaması, asker ve sivil aydınlarla, toprak

sahiplerinin ve küçük ölçüde de tüccar ve esnafı bir genel ittifakını geniş

halk yığınlarının da desteklemesiyle, gerçekleştirilmiş oluyordu.



Dış Dünya



Türk Devrimi'nin iktidarı ele geçirme aşamasına da dış dünyanın damgasını

vurduğunda hiç kuşku yoktur. Yukarıda da belirttiğim gibi, tüm aşamanın bir

Bağımsızlık Savaşı biçiminde gelişmiş olması, hemen hemen tümüyle, dış

dinamiğin sonucudur. Bu açıdan, tanım gereği, sömürge ve yarı-sömürge niteliği

taşıyan --geri teknoloji-- ülkelerindeki iktidarı ele geçirme aşamasının

genellikle dış dinamik tarafından belirlendiğini söyleyebiliriz.



Türk Devrimi'nin iktidarı ele geçirme aşamasındaki egemen ideolojisi,

--Batılılık--tan çok, --karşı-emperyalizm-- biçiminde somuta dönüşen bir --tanı

bağımsızlık-- çevresinde biçimlenmiştir. Bu da Atatürk ve arkadaşlarına çok

yardımcı olmuş, --Batılılık-- ideolojisinin gerektirdiği pek çok değişiklik ve

atılım, --tanı bağımsızlık-- adı altında Kurtuluş Savaşı sırasında

gerçekleştirilmiştir. Örneğin, Türkiye Büyük Millet Meclisi'nin laik ve

cumhuriyetçi niteliği, hem de --halkçılık programı-- adı altında sunulan

anayasal ilkelere uygun olarak --Batılılık-- ideolojisi altında değil, --tam

bağımsızlık-- ideolojisi altında, savaşın gereklerinden biri olarak uygulamaya

konulmuştur.



Hiç kuşkusuz, Osmanlı İmparatorluğu zamanında filizlenen ve --kurtarıcı--

ideoloji niteliğini taşıyan --Batılılık--, tek başına bu --kurtarıcılık-- görevini

yapamazdı. Nitekim, --tam bağımsızlık-- ilkesi ile desteklenmediği için,

Tanzimat'tan bu Sonra tüm --Batılılaşma-- atılımları başarısız kalmıştı. Yalnız,

kabul etmek gerekir ki, bu atılımlar, bir birikim doğurmuştu. Gerek

--Batılılık-- ideolojisi, gerekse bu ideolojiye koşut olarak hazırlanan

programlar, Cumhuriyet döneminde Atatürk Reformlarının temelini oluşturmuştu.



İdeolojik dönemler açısından incelemeye çalıştığım Türk Devrimi'nin

kuruluş dönemi'ndeki en önemli aşama, kanımca, iktidarı ele geçirme

aşamasıdır. Çünkü, Devrim'in temel ideolojik ögesi olan --tam bağımsızlık-- bu

dönemin ürettiği bir düşünce ve eylem olarak topluma mal olmuştur. Ayrıca,

yine bu aşamada yapılan ittifaklar, Devrim sonrasını da büyük ölçüde

etkilemiştir.



Teknoloji



Teknolojik açıdan Türk Devrimi'nin kurtuluş dönemi'nin iktidarı ele geçirme

aşamasına baktığımızda, geri teknolojinin, yeni dönemi bir şemsiye gibi

kaplamış olan --Batılılık-- ideolojisinin temelini oluşturduğunu görüyoruz. Bir

başka değişle, Osmanlı'dan beri oluşagelmiş --Batılılık-- bir tepki ideolojisi

olarak, geri teknolojiden kurtuluş reçetesi biçiminde ortaya çıkmıştır.

Temelde, önce İmparatorluğu kurtarmak, sonra da Cumhuriyeti yaşatmak

görevleriyle karşı karşıya olan asker ve sivil aydın kadrolar, --özgürlük--,

--meşrutiyet--, --cumhuriyet--, --laiklik--, --halkçılık-- gibi kavramlara,

--Batılılık-- adına ve geri teknolojiden kurtarıcı sloganlar olarak

sarılmışlardı.



İktidarı ele geçirme aşaması ile üst üste çakışan Bağımsızlık Savaşı,

İmparatorluğun teknolojik gerilikten kurtulması için açılan çağdaş (Batılı)

eğitim kurumlarında (Harbiye ve benzeri okullarda) yetişen aydınlar tarafından

yürütülmüştü. Bir anlamda, yeni ideolojik dönemin belirleyici ögesi,

teknolojik gerilikten kurtulma çabaları olarak karşımıza çıkmaktadır.



Yine Bağımsızlık Savaşı sırasında belirleyici ögeler, özellikle haberleşme

ve ulaşım alanlarındaki teknolojidir. Mustafa Kemal Atatürk eylemini

destekleyen telgrafçıların savaşa katkıları, tarihin şanlı bir sayfasını

oluşturlar. Bu durum, haberleşme ağı üzerindeki egemenliğin, bir Devrim'in

gerçekleştirilmesi açısından sahip olduğu büyük önemi göstermektedir.



Teknolojik açıdan bir başka öge, karayollarının ve demiryollarının

durumudur. Yetersiz ulaşım ağı, bir yandan Kemalist kuvvetlerin hızlı bir

biçimde bir noktadan başka bir noktaya kaydırılmasını önlerken, öte yandan ve

daha etkin bir biçimde, düşmanın hızla Anadolu'nun bağrına girmesini

engellemişti.



İşte gerek Atatürk-İsmet Paşa ikilisinin demiryolları inşasına büyük önem

vermelerinin, gerekse Fevzi Paşa'nın hem sahillerde yol yapımını

engellemesinin, hem de savaş sanayiini, Kırıkkale gibi Anadolu'nun içine

kaydırmış olmasının altında (çelişik sonuçlar vermiş olmakla birlikte)

Bağımsızlık Savaşı sırasında ulaşım konusunda edinilen deneyler yatar.



İktidarı ele geçirme aşamasında, Bağımsızlık Savaşı'nın kazanılmasında bir

başka teknolojik öge, savaş teknolojisinin çok gelişmemiş ve Türk Savaş

Sanayiinin de büyük ölçüde dış bağımlılık olmadan orduyu besleyici varlığını

sürdürebilmiş olmasıdır. Bu durum, insan gücünün simgesi olan --süngü--ye

belirleyicilik vermiş, böylece Bağımsızlık Savaşı, teknolojik eksikliklerini

insan ögesindeki üstünlüğü ile kapatan Türk Ordusunun --süngü--sü ile

kazanılmıştır.



:::::::::::::::::::



VI-) UYGULAMA AŞAMASI VE TÜRK DEVRİMİ



Geri teknoloji ülkelerindeki değişmeyi açıklamakta kullanmaya çalıştığım

ideolojik dönemler modelinin, kuruluş dönemi olarak belirlediğim birinci

bölümde, üçüncü aşama uygulama'dır.



Uygulama aşaması, iktidarı ele geçiren yeni kadronun, toplumu kendi

ideolojisine göre biçimlendirme çabalarından oluşur. Bu aşamada, tepki

biçimlenmesi aşamasında geliştirilen ideolojiye uygun bir biçimde ve iktidarı

ele geçirme aşamasında kurulan ittifaklar çerçevesinde yeni toplumsal,

siyasal, ekonomik ve kültürel düzenlemeler yapılmaya başlanır.



Bu düzenlemeler, genellikle, benimsenen yeni ideolojinin içerdiği modelin,

tarihteki uygulamaları sonunda ortaya çıkan sonuçları, daha kısa ve daha

etkin yollardan elde etmeye yöneliktir. Bu nedenle, uygulama aşaması,

--geri teknoloji-- ülkeleri bakımından, hiçbir evrensel modele bütünüyle uygun

olmaz.



Örneğin, bu ülkelerde --sosyalizm-- adına yapılan uygulamaların, asıl

--sosyalist model--le pek de benzer nitelik taşımamasının altında bu gerçek

yatar. Nitekim, Türkiye Cumhuriyeti'nde de --Batılılık-- adına yapılan

uygulamaların ilk bakışta --Batılılık--la pek ilgisi yok gibi görünebilir.

Örneğin, --Cumhuriyetçilik-- ve --Halkçılık-- adına tek parti diktatörlüğü,

insana biraz garip gelebilir. Fakat, bakılması gereken yer, mekanizma değil,

amaç ve sonuçtur. 1950 ve 1960 eylemleri, tek parti döneminin sonuçlarının

kaçınılmaz olarak çok partili demokrasiye gittiğini göstererek, bu uygulamanın

gerekçesinin doğruluğunu kanıtlayan olaylardır.



Bağımlılık, Bağımsızlık ve Karşılıklı Bağımlılık



Uygulama aşamasında, toplum, sahip olunan yeni ideolojiye göre

biçimlendirilirken, hiç kuşkusuz, dış dünya ile kurulan yeni ilişkiler ve

sürdürülen eski ilişkiler önemli bir ölçüde --yeni ideoloji--nin somuta

aktarılmasını etkileyecektir. Bu açıdan, içinde yer alınan ittifakın dünya

dengesi içindeki yeri ve rolü çok önemlidir. Ayrıca, yaşamsal bir öneme sahip

olan öge, yeni toplumun, dış güçlerle olan ilişkisindeki --bağımlılık--

oranıdır.



Dış dünya ile olan --bağımlılık-- ilişkisi, büyük ölçüde teknolojik kararlara

ve gereklere bağlıdır. Fakat yine de bu --bağımlılık--ın dengeli ve adil bir

--karşılıklı bağımlılık-- mı, yoksa tek taraflı dengesiz ve adaletsiz bir

sömürü ilişkisine dönüşme eğilimi taşıyan --bağımlılık-- mı olduğu son derece

büyük bir önem taşır.



Dış dünya ile olan bağlantıların gelişmesi önemli ölçüde, içerde izlenen

sınıfsal ittifaklar politikasına ve tepki biçimlenmesi aşamasında benimsenen

ideolojiye bağlı bir olaydır.



Uygulama aşamasında gerçekleştirilen yeni atılımlar, toplumun sınıfsal

yapısını da etkilemeye başlar. Bu aşamada, artık iktidarı ele geçirme

aşamasındaki ittifaklara koşut olarak iktidarı paylaşan sınıflar arasındaki

ilişkiler farklılaşma yoluna girer. Önder durumunda olan asker ve sivil

aydınlar, gelişmekte olan yeni sınıflar karşısında güçlerini yitirirlerken,

kendi aralarında da farklılaşırlar. Böylece, gelişmekte olan yeni sınıflarla,

kendi içinde farklılaşmakta olan aydın-bürokratlar arasında, iktidarı ele

geçirme aşamasında görülen ittifaklardan daha değişik ittifaklar kurulur.



Uygulama aşamasındaki gelişmeler, tanım gereği, kapitalist öncesi üretim

biçimlerinde dolaşan bu tür toplumların, yeni ideolojiye göre kapitalist

aşamaya ya da sosyalist aşamaya doğru evrimleşmelerine yol açar.



Kapitalizme doğru evrimleşme durumunda, ortaya artık, çağdaş kapitalist

sınıfların çekirdekleri çıkmaya başlar. Böylece, sermaye sınıfı ile buna

bağlı olarak işçi sınıfı gelişir. Bu durumda, iktidardaki aydın-bürokratların

bir bölümü yeni gelişen sınıfların biriyle, öteki bölümü de ikincisiyle

ittifak yapma eğilimi gösterir. Her olasılıkta, gücü gittikçe azalan bu

yönetici-aydın-bürokratların bir kesimi ise, bir süre ittifaksız bir

--boşluk-- durumuna düşebilirler.



Sosyalizme doğru evrimleşme çizgisinde ise, sermaye sınıfının işlevini de

üstlenen yönetici-bürokratlar, güçlerini sürdürürler. Bu durumda, toprak

ağaları da tasfiye edildiğinde, toplum, adeta, işçiler ve yönetici

bürokratlardan oluşan iki sınıftan oluşur. Endüstrileşme yolundaki başarıyla

doğru orantılı olarak güçlenen işçi sınıfı, yönetime ortak olabildiği ölçüde,

bu iki sınıf arasındaki ilişki bir ittifaka yönelir. İşçi sınıfı üretim ve

paylaşma kararları dışında kaldığı oranda, yönetici bürokratlarla işçi sınıfı,

çelişik sınıflar görünümünü kazanır.



İdeolojik açıdan uygulama aşamasına bakıldığında, tepki biçimlenmesi

aşamasında benimsenen yeni ideolojinin, toplumun somut gereksinmelerine göre

yapılan yeni uygulamalar çerçevesinde gözden geçirilerek, bazı düzeltmelerin

yapıldığı görülür. Ortaya çıkan --gözden geçirilmiş yeni ideoloji-- artık

katılaşmaya ve mevcut düzenin egemen ideolojisi olarak kendi tepkisini de

doğurmaya başlamıştır.



Gerek dış dünya ile olan ilişkilerde, gerekse toplunıda ortaya çıkan

sınıfsal değişmeler açısından tepki biçimlenmesi aşamasında ortaya çıkan

ideoloji, uygulama aşamasını büyük ölçüde etkiler.



Teknolojik açıdan, uygulama aşaması, yeni toplumun gereksinme duyduğu

teknolojinin üretilmesi ve ithalatı ile belirlenecektir. Buradaki önemli

nokta, üretim ile ithalat arasındaki ilişkilerdir. Ülke, gerekli

teknolojisini dışardan ithal ettiği oranda, dışa bağımlılığı yeniden gündeme

gelecektir. Buna karşılık, kendi olanaklarıyla (belki de olanaklı olduğu

ölçüde içe kapalı --otarşik-- bir ekonomik politika ile) kendi teknolojisini

ürettiği oranda siyasal ve ekonomik bağımsızlığını koruyacaktır.



Bu arada, haberleşme ve ulaşım teknolojisi geliştiği oranda, yeni

ideolojinin topluma aktarılması kolaylaşacak ve yeni iktidarın etkinlik

artacaktır. Bu yüzden, uygulama aşamasındaki önemli reformlar okuma-yazma

gibi kitle iletişim araçlarından daha kolay yararlanmaya yönelik programlara

yönelir. Radyo, basın ve televizyon (denetim altında tutulduğu oranda)

geliştirilir. Ulaşım ağına özel bir önem verilir. Kara, deniz, hava

taşımacılığı geliştirilmeye çalışılır.



Türk Devriminde Uygulama Aşaması



Türk Devrimi'nin uygulama aşamasına baktığımızda son derece ilginç noktalar

görüyoruz. Her şeyden önce, altı ok biçiminde özetlenen altı ilkenin

--Batılılaşma-- ideolojisinin gerekleri olarak formüle edildiği gözümüze

çarpıyor. Bir başka deyişle, yeni ideolojinin toplum modeli, Türk Devrimi'nde

--Batılılık--tır. İşte bu modeli gerçekleştirebilmek için Batı'nın geçirdiği

aşamaları hızla geçirmek gereği, Mustafa Kemal ve arkadaşlarını birtakım

--kısa yol--lar aşamaya yöneltmiştir. En kısa yollar, gerek ideolojik olarak

düşünce planında, gerekse pratik olarak somut uygulama alanında biçimlenerek

sonunda, --altı ok-- niteliğine bürünmüştür.



Batı toplumlarının eriştikleri aşamaya hızla varmaya çalışan Türk

Devrimcileri, siyasal planda laiklik ve cumhuriyetçiliği, ideolojik ve

toplumsal planda halkçılık ve milliyetciliği, ekonmik planda ise devletçiliği

kendilerine ilke yapmışlardır. Tüm ilkelerin bütünlüğü, korunması ve günün

koşullarına göre ileriye götürülmesi ise devrimcilik ilkesinden beklenmiştir.



Batı toplum modelleri ile bu kısa yollar arasında birtakım uyuşmazlık ve

çelişkiler var gibi görülebilir. Fakat, bu izlenim yanlıştır. Örneğin,

devletçilik ilkesiyle, Batı toplumlarının kapitalist yolla kalkınması uyumsuz

gibi gözükebilir. Oysa, Türkiye'de devletçilik, sermaye sınıfı yeterince

gelişmediği için ortaya atılmış ve özünde, özel teşebbüse destek olma

anlayışının ve bir an önce ekonomik kalkınma için gerekli yatırımların

yapılması kaygısının yattıyı bir ilkedir. Nitekim, Türkiye'deki devletçilik

hiçbir zaman özel teşebbüsün yerini almamış, ilgili bölümde de açıklandığı

gibi, ancak, gelişmiş bir sermaye sınıfının boşluğunu doldurmaya çalışmıştır.



Yine ideolojik plandaki tüm uygulamanın Kemalizm adı altında (daha önce

anlattığım gibi, eksik bir biçimde de olsa) biçimlendirilmesi ve tek parti

yönetimi ile topluma benimsetilmek istenmesi, Batı demokrasilerinin siyasal

gelişmelerine ters gibi algılanabilir. Oysa, bu uygulama, biraz yukarıda da

belirttiğim gibi, sonunda çok partili düzene geçişe yol açmıştır.



Sınıfsal Gelişmeler



Sınıfsal açıdan Türk Devrimi'nin uygulama aşaması, ayan ve eşraf ile henüz

filizlenmekte olan tüccar ve sanayiciyi, bir kesim bürokratlarla birlikte,

sermaye sınıfına dönüştürmüştür.



Burada hemen, devrimin öncülüğünü yapan asker ve sivil aydın bürokratların

kendi içlerinde farklılaşmasının da uygulama aşamasında başlamış bulunduğuna

işaret etmeliyim. Yönetici bürokrat, aydınların bir kesimi, eşraf, ayan

(yani, toprak ağaları) ve tüccar ile --gelenekçi-liberal-- cephe içinde ittifak

ederken, öteki kesimi, --devletçi-seçkinci-- cephe içindeki yerlerini

sürdürüyorlardı. Demokrat Parti olayı, birinci ittifakı, 1950'den sonraki

CHP ise 1965'lere dek ikinci ittifakı belirleyen siyasal göstergelerdir.



Böylece, sınıfsal açıdan, çağdaş kapitalizmin gelişmesinde yol alındıkça

beliren sınıflar ile, yönetici bürokratların kendi aralarındaki

farklılaşmalara da koşut olarak, toplumda yeni sınıfsal ittifaklar doğuyordu.



Burada, altı ok ile belirlenen uygulama düneminin, sınıfsal ittifaklar

açısından Mustafa Kemal Atatürk'ün ömrünü aştığını da belirtmeliyim. Yeni

toplumu yaratmak için izlenen --kısa yol--lar, İkinci Dünya Savaşı'nın da

etkisiyle, içteki meyvelerini savaş sonrasında vermeye başlamıştı. Her ne

kadar, yönetici-bürokratların kendi içlerindeki farklılaşma, daha Atatürk'ün

sağlığında başlamış idiyse de, toplumdaki sınıfsal gelişmeler uygun olmadığı

için, bunlar, genel siyasal kurumlara yansımamıştı. --Gelenekçi-liberal--

cephede yer alan Fethi Okyar'ın Serbest Fırka deneyinin danışıklı döğüş

aşamasını geçemeyerek, başarısızlığa uğramasıyla, yine aynı cepheye geçen

Celal Bayar'ın Demokrat Parti uygulamasının başarıyla sonuçlanması arasındaki

fark, toplumdaki sınıfsal değişmenin derecesiydi. Serbest Fırka, toplumda

dayanacak yeni bir sınıf bulamamış, buna karşılık Demokrat Parti,

palazlanmakta olan burjuvazinin çekirdeklerine ve bir kesim esnafa

dayanabilmişti.



Çok partili döneme geçiş, yalnız ideolojik açıdan değil, işlevsel açıdan da

Atatürk Devrimleri'nin uzantısıdır. Çünkü, --siyasal partiler ve menfaat

örgütleri siyasal sistem ile halk arasındaki karşılıklı etkilemelerde meydana

gelen boşluğu doldurmadıkça, bütünleşme düzeyini gerçekleştirmek kolay

değildir.-- (Stokke, 1981:20).



Batılılık ve Teknoloji



Türk Devrimi'nin uygulama aşaması, --altı ok-- çerçevesinde, genellikle

Atatürk Devrimleri ya da Atatürk Reformları denilen yeniliklerle belirlenir.

Hiç kuşkusuz, bu Devrimlerin temelinde eğitim reformu, yazı devrimi, kıyafet

devrimi gibi olaylar yatar. Dikkat edilirse, bu reformların genel çizgisi

--Batılı-- bir yaşam çizgisi beltirtmenin yanında son derece işlevsel amaçlara

da dönüktür. Örneğin, dinsel eğitimin kaldırılarak, eğitim kurumlarının

birleştirilmesi ve yazı devrimi, yeni ideolojinin toplumca çabuk

benimsenmesini sağlayacak mekanizmaları yaratmaya yöneliktir. Takvim, saat ve

benzeri değişiklikler, Türk toplumunun bu ideoloji (Batılılık) çerçevesindeki

eğitimidir.



Teknolojik açıdan, uygulama aşaması, bir yandan haberleşme ve ulaşım ağının

geliştirilmesine, öte yandan da teknoloji üretimine dönüktür.



1929 dünya ekonomik bunalımından da yararlanan Türkiye, devletçilik

ilkesinin başarılı uygulamasıyla, teknolojik alanda ciddi atılımlar yapmıştır.

Ülke bir yandan öbür yana --demir ağlar--la örülürken, demir-çelikten tekstile

pek çok endüstri alanında temel kuruluşları gerçekleştirmiştir.



Zaten, sınıfsal değişmelerin altında da bu ekonomik kalkınma hamlesi

yatmakta değil midir? Özellikle bürokrat-tüccar işbirliğiyle kurulan

şirketler, bir de İkinci Dünya Savaşı sırasındaki olağanüstü koşullarda

olağanüstü karlar edince, Türkiye'nin sermaye sınıfı hızla güçlenmiştir.



Dış Dünya



Uygulama aşamasında dış dünyanın etkisi de oldukça farklı ve belirleyici

olmuştur. Gerek mevcut ideolojinin zaten --Batılı-- oluşu, gerekse İkinci Dünya

Savaşı sonunda, Sovyetler Birliği'nin Türkiye üzerinde ileri sürdükleri

öneriler, yeni toplumu Batı ittifakının içine, hemen hemen tek taraflı bir

--bağımlılık-- çerçevesinde atıvermiş görünmektedir.



Dış dünyanın bu etkisi, gerek teknoloji, gerekse siyasal mekanizmalar

açısından da kendini göstermiştir. Teknolojisini Batı'dan ithal etmeye

başlayan Türkiye'nin ekonomik bakımdan çok zor koşullarda elde ettiği

bağımsızlığı gittikçe bağımlılığa dönüşmektedir. Siyasal açıdan da toplumda

oluşan yeni sınıflarla ortaya çıkan yeni ittifaklar, iktidara doğru

yönelmişlerdir.



Atatürk Sonrası



Uygulama aşamasının bir bölümü, hiç kuşkusuz, Atatürk'ün yaşam dönemini de

aşmıştır. Bu, oldukça ilginç tartışmalara yol açan bir dönemdir. Bazı

düşünürler ve yazarlar, Atatürk'ün ölümünden sonra, İsmet Paşa'nın Türk

Devrimi'ni yeterince enerjik bir biçimde ve Kemalist doğrultuda

geliştirmediğini öne sürerler. Örneğin Attila İlhan bunlardan biridir

(İlhan, 1975:195; 1973:261).



İsmet Paşa'nın Atatürk sonrası döneme imzasını attığında hiç kuşku yoktur.

Kanımca, İkinci Dünya Savaşı'nın koşulları çerçevesinde, yaptıklarından başka

atılımlar yapması çok zordu. Zaten çok partili demokrasi ile, 1950 yılından

sonraki uygulamalar, Demokrat Parti'nin sorumluluğunda gelişti.



İsmet Paşa ve Atatürk konusunda, Oktay Akbal şöyle yazıyor :



--Atatürk, --Milli irade, egemenlik kayıtsız şartsız milletindir, Garp

medeniyetinin usullerini tatbik etmek lazımdır-- kanaatlerinde samimiydi.

Bunları memleketimizde bir an evvel tatbik edecek, usul olarak kuracak,

yerleştirecek bir ortamı arzu ediyordu, takip ediyordu. Benim kanaatim budur.

Kendi hayatında ne dereceye kadar tatbik edebildiyse etti, mabadını (arkasını)

bize bırakıp gitti...--.



Konuşan İsmet İnönü'dür. Bir gazeteciye söylemişti bu sözleri (Akbal,

1975:9) .



Aslında Akbal da bir ölçüde, İlhan'ın görüşüne katılır:



--İnönü, Türk toplumunun bu doğal değişmesini, gelişmesini devrimler yoluyla

hızla ilerlemesine üstün tuttu. Anlayış sorunu! --Ben Atatürk değilim-- demişti

bir kez. Zordur devrimcilik, işi oluruna bırakmak, --ben evrimciyim-- diye

sorumdan kaçmak ise kolay!..-- (Akbal, 1975:107-108) .



Oysa, uygulama aşaması ile kurumsallaşma aşaması arasında bir köprü görevi

yapan Demokrat Parti dönemi, en az İsmet Paşa dönemi kadar ilginç ve Türk

Devrimi'nin değişik boyutlar almasından sorumludur. Örneğin, daha iktidar

öncesi, 1949 yılında DP liderlerinden Celal Bayar, laikliğe karşı hareketi

başlatmıştı (Sencer, 1971-b:210; Tunaya, 1952:646-737).



:::::::::::::::::::



VII-) KURUMSALLAŞMA AŞAMASI VE TÜRK DEVRİMİ



Kurumsallaşma aşaması, bir ideolojik dönemin son aşamasıdır. Bu aşamanın

özelliği, toplumun, ideolojik, teknolojik, sınıfsal ve dış dünyasal ögelerin

etkileşimiyle, yepyeni bir dengeye (ya da dengesizliğe) erişmiş

olmasıdır (Burada kullanıldığı biçimi ile denge ve dengesizlik kavramları

diyatektik açıdan göreli olarak bizim çözümlememizde aynı anlamları taşır.

Konunun biraz daha açıklanması için bkz. Kongar, 1979b: 431-432.). Bir başka

deyişle, tepki biçimlenmesi aşamasında ortaya çıkan yeni ideoloji bu aşamada

artık, tümüyle toplumca benimsenmiş, kurulu düzenin egemen ideolojisi

niteliği kazanmıştır. Fakat bu ideoloji, tepki biçimlenmesi aşamasında ortaya

çıkan biçimini önemli ölçüde yitirmiştir. Gerek iktidarı ele geçirme

aşamasındaki değişiklikler, gerekse uygulama aşamasında yapılan uyarlamalar,

ortaya oldukça değişik bir ideoloji çıkarmıştır. Bunun en güzel örneği

1930'larda biçimlenen Kemalist ideoloji ile Atatürkçülüğün günümüzde aldığı

nitelik arasındaki farktır.



Uygulama aşamasında, toplumda oluşan yeni sınıflar ve yeni ittifaklar

çerçevesinde ortaya çıkan yeni etkileşimler, tepki biçimlenmesi aşamasındaki

ideolojiyi önemli ölçüde değiştirmiştir.



İşte kurumsallaşma aşaması, bu değişikliğe uğramış ideoloji çerçevesinde

toplumun yeni ve göreli bir denge (ya da dengesizlik) noktasına ulaşmasını

belirler. Bu aşamanın en önemli özelliği toplumun yeni sınıflar arasındaki

etkileşimlerle biçimlenmekte oluşudur. Siyasal iktidarlarla sınıflar

arasındaki etkileşim, yeni kurumların ortaya çıkmasına ve toplumun bu aşamada

yeni bir örgütlenmeye gitmesine yol açar. Bu yeni kurumlar, bir ölçüde

toplumun çeşitli sınıflarının kendi aralarında ve siyasal iktidarla sınıfsal

yapı arasındaki uzlaşmaları belirler. Sonuç, göreli özerkliği olan kurumların

ortaya çıkışlarıdır.



Özerk kurumların kurulması ve bunlara işlerlik kazandırılması özellikle

Huntington'un işaret ettiği, --siyasal bozulma--nın önlenmesi için gereklidir

(Huntington, 1976). Çünkü, Huntington'un da işaret ettiği gibi, toplumsal ve

siyasal hareketlilik ve, seferberlik, özellikle kentleşme, devrim sonrası

kurulan yapıları zorlamakta ve yozlaştırmaktadır. Sistemdeki bu yozlaşma,

ancak toplumsal ve siyasal seferberliği dengeleyebilecek olan, siyasal

partilere karşı özerk, fakat topluma karşı sorumlu kurumların işlerlik

kazanmasıyla önlenebilir. Böylece, gelişmekte olan toplumların tarihten gelen

iç çatışmalarını dengeleyecek mekanizmalar kurulmuş olur. Bu mekanizmalar

olmadan, toplumun iç etkileşimi sürdürmesi hemen hemen olanaksızdır. Çünkü, bu

tür toplumlar, gelişmiş teknoloji ülkelerinin sahip oldukları geleneklere

sahip bulunmadıklarından, çeşitli gruplar ve sınıflar arasındaki çıkar

çatışmaları, toplumun kendi iç dinamiğine bağlı olan etkileşim düzeyini bir

iç savaşa döndürebilir.



İşte kurumsallaşma aşamasındaki göreli bağımsız ya da özerk kurumların

görevi bunu önlemek, toplumun farklı ve çatışan çıkarlara sahip kesimlerini

belli bir etkileşim düzeyini sürdürmeye alıştırmaktır. Yargı erkinin başta

geldiği bu tür kurumlar, yaygın ve güçlü olduğu oranda, toplumsal etkileşim,

bir toplumun iç savaşa girmeden yaşayabileceği en düşük etkileşim düzeyini

sürdürebilir.



Türk Devrimi açısından, özellikle 1960 sonrası değişiklikler, kurumsallaşma

aşamasını belirleyen yıllardır. 27 Mayıs eyleminin tarihsel anlamı,

çağdaşlaşmaya yardımcı olan özerk kuruluşları, çatışmayı dengeleyici bir

biçimde topluma mal etmesinde yatar (Özbudun, 1966:22-29) .



:::::::::::::::::::



VIII-) BiRBİRİNİ İZLEYEN İDEOLOJİK DÖNEMLER



Her ideolojik dönem, kendinden önceki döneme göre değişme, kendinden

sonraki döneme göre de kuruluş dönemi niteliği taşır. Bir başka deyişle, her

ideolojik dönem, kendinden önceki döneme bir tepki olarak ortaya çıkar. Tepki

biçimlenmesi, iktidarı ele geçirme, uygulama ve kurumsallaşma aşamalarından

sonra, ömrünü bitirir ve yeni bir ideolojik dönemin başlangıcı için temel

oluşturur.



Her ideolojik dönem, dört temel değişkenimiz olan ideoloji, teknoloji,

sınıfsal yapı ve dış dünya bakımından birbirlerinden farklı nitelikler taşır.

Bir dönemin simgesi, ideolojide belirlenir. Her yeni dönem bir yeni ideoloji

çevresinde örgütlenmiş olarak ortaya çıkar.



Bir ideolojik dönemin kapanışını ve yeni bir ideolojik dönemin başlangıcını





belirleyen aşama, kuruluş döneminin son aşaması olan kurumsallaşma'dır. Bir

ideolojik dönemin kurumsallaşma aşaması en azından şu beş özelliği taşır:



1) Dış dünya ve toplumun dış dünya ile ilişkileri değişmiş ve yeni bir

aşamaya ulaşmıştır.



2) Toplumun sınıfsal dengesi değişmiş, sınıfsal gelişmeler ve sınıfsal

ittifaklar açısından yeni durumlar ortaya çıkmıştır.



3) Dönemin egemen olan ideolojisi, gerek dış dünyadan --sızan-- öteki

ideolojiler, gerekse toplumun kendi tarihinden gelen ideolojiler ile

etkileşime girmiş ve ortaya yeni birleşimlerin tohumları çıkmıştır.



4) Toplumun teknolojik düzeyi değişmiştir. Ekonomik olarak yeni bir düzen

gelişmiş, bu düzen kendi atılımları ve özellikleriyle birlikte, kendi

darboğazlarını da yaratmıştır ( Birçok yazar bu darboğazları, tarım

toplumundan sanayi toplumuna geçiş aşamasındaki doğum sancıları olarak

nitelemektedir (Gevgilili, 1973).)



5) Sonuç olarak, kendisine karşı tepki biçimlenecek bir düzen yerleşmiştir.



İşte bu beş özellik bir arada yeni bir ideolojik dönemin başlamasına yol

açar. Bu yeni dönemin önderliği toplumdaki sınıfsal gelişmeler ve bu

gelişmelerin ortaya koyduğu yeni ittifaklarla belirlenecektir.



Konuya Türk Devrimi açısından baktığımızda bu beş noktada Cumhuriyet'in

kuruluş yıllarıyla günümüz Türkiye'si arasında çok önemli farklar ortaya

çıktığını görüyoruz.



Kuruluş ve Değişme Dönemlerinin Birbirlerini İzlemeleri ve Türk Devrimi



Her ideolojik dönem, kurumsallaşma aşamasından sonra, yeni bir ideolojik

döneme yol açar. Bu nedenle de, her kuruluş dönemi, bir değişme döneminin

önkoşuludur. Buna karşılık, her değişme dönemi de, kendinden sonra gelecek

değişme dönemine göre kuruluş dönemi niteliği alır.



Türk Devrimi'nin bu çerçeve içinde kesintisiz nitelik taşıdığı açıktır.

Bütün sorun, --Atatürk İlkeleri-- ya da --Kemalizm-- denilen ideolojik bütünle,

toplumsal, ekonomik, siyasal gerçek arasındaki ilişkinin kurulmasıdır.



Kemalizm açısından tepki biçimlenmesi aşaması ile kurumsallaşma aşaması

arasındaki farklara baktığımızda, şu noktaları görüyoruz:



1) Sınıfsal açıdan, kapitalizm öncesi karmaşık bir sınıfsal yapıdan, çağdaş

Batı toplumlarında görülen işçi, sermaye, köylü ve küçük burjuva

sınıflarından oluşan modern yapıya geçilmiştir (Gevgilili, 1977).



2) Teknolojik bakımdan, endüstri öncesi yapıdan, dışa bağımlı endüstri

aşamasına geçilmiştir (Doğan, 1980; Uras, 1979) .



3) İdeolojik bakımdan, tepki biçimlenınesi aşamasında, ortaya çıkan

Kemalist ideolojinin --tam bağımsızlık-- ve --Batılılık-- ilkeleri, teknolojik

değişmelerin de sonunda, --karşılıklı bağımlılık-- yerine --Batı'ya bağımlılık--

biçimini almıştır (Birand, 1979). Altı ok içindeki --devletçilik-- ve

--halkçılık-- ilkeleri, --özel girişimin desteklenmesi-- ilkesi niteliğini

almışlardır. --Laiklik-- devletin dinsel etkilerden arınması yerine herkesin,

din ilişkilerine göre siyasal propoganda yapma özgürlüğü olarak anlaşılmaya,

başlanmıştır. --Cumhuriyetçilik-- ilkesi, demokratiklik ilkesine dönüşmüştür.

--Milliyetçilik-- ilkesi ise, bir siyasal akım tarafından; otoriter bir rejim

özleminin temeli olarak kullanılmaya başlanmıştır. --Devrimcilik-- ilkesi de,

toplumu daha ileriye götürmek yerine, ya mevcut düzenin sürdürülmesine

yönelik duragan bir nitelik kazanmış, ya da ilkesiz ve amaçsız bir cinayet

salgınına dönüşmüştür (Bu durumun sola ilişkin kapsamlı bir irdelemesini

Uğur Mumcu çıkmaz Sokak'ta yapmıştır (Mumcu, 1979). Sağa ilişkin inceleme de

Apaydın tarafından yapılmıştır (1979).). Aslında sınıfsal gelişmelere bağlı

olarak, Cumhuriyet'i kuranlardan farklı düşüncelerin ortaya çıkması çok

doğaldır (Karpat, 1973:1-2). Doğal olmayan, şiddettir.



Görüldüğü gibi, bu ilkeler içinde Kemalizmin özgün niteliklerine tek uygun

gelişme --Cumhuriyetçilik-- ilkesinin --demokratiklik-- haline dönüşmesidir. Ne

yazık ki, o da, şiddet eylemleri dolayısıyla, normal işlevini yapamaz duruma

gelmiştir. Üstelik geri kalmışlık da aşılamamıştır (Erikan, 1974:319) .



4) Dış dünya açısından, kurumsallaşma aşaması'ndaki, yani günümüzdeki dünya,

1920'lerin dünyasından çok farklıdır. Rusya'da Sovyet rejimi yerleşmiş, dünya,

bir büyük savaş daha geçirmiş, Çin, bir büyük güç olarak ortaya çıkmış,

Amerika, Batı dünyasının lideri olmuştur. Komşularımız açısından da (başta

İran olmak üzere) büyük değişiklikler görülmektedir. Arap ülkeleri

bağımsızlıklarını kazanmışlar, Türkiye'den farklı bloklar içinde yer

almışlardır.



Ayrıca, son derece önemli olan bir nokta, özellikle 1960 yılından sonra

hızlanan bir süreçle, eski sömürge ve yarı-sömürgelerin bağımsızlıklarını

kazanmış olmalarıdır. Bunların oluşturdukları gruplar, dünyanın siyasal

dengesinde önemli roller oynamaya başlamışlardır. Böylece, Mustafa Kemal

Atatürk'ün kazandığı bağımsızlık savaşından yaklaşık kırk yıl sonra, dünyanın

öteki --ezilen ülkeleri-- de kimi zaman barışçı yollarla, kimi zaman da

kurtuluş savaşlarıyla, bağımsızlıklarına kavuşmuşlardır.



Bu çerçeve içinde, Türkiye'de olup bitenlerin de etkisiyle, Atatürkçülük

ya da Kemalizm denen ideoloji, hem çıkış noktasındaki niteliklerinden, hem de

asıl ağırlık verdiği ilkelerden önemli ölçüde farklılaştırıldı.



Bu farklılaştırmanın en önemli nedenlerinden biri, Atatürk'ün Cumhuriyet'in

kurucusu olarak, farklı görüşteki kişilerce bile, yasallıklarının,

meşruluklarının simgesi olarak, benimsenmiş bulunmasıdır (Rustow 1973). Bir

başka deyişle, Türkiye'de Atatürk Devrimlerinden geriye dönüşler bile

--Atatürkçülük-- adı altında yapılmıştır.



Pek doğal olarak, Mustafa Kemal Atatürk'ün yeni devleti kurarken, çeşitli

aşamalarda uyguladığı taktik ve stratejiler, zaman içinde farklıdır. İşte

birtakım yorumcular, bundan yararlanarak, işin özünü örtbas edip, biçimlere

sığınarak, --Sözde Atatürkçü-- bir tutumla, sürekli bir biçimde Türk Devrimi'ni

çağdaş çizgisinden, özellikle --tam bağımsızlık-- ilkesinden saptırmaya

çalışmışlardır.



Kemalizmin yorumunda, temel ideolojinin gözden kaçırılmaması gerekir. Bu

açıdan aşağıdaki satırlar oldukça aydınlatıcı bir yaklaşımı belirler:



--Bir bilim adamının bile fikir değişimi içinde yaşaması doğaldır. Yeni

bulgular yeni fikirlere yol açar. Bir eylem adamı haydi haydi böyledir.

Atatürk; bir eylem adamıydı; Padişahçılıkla işe başladı. Bu alandaki

sözlerini ele alarak Atatürk'e Padişahçı diyebilir miyiz? Ya da Atatürk,

yabancı sermayeyi Türkiye için gerekli görmüş diye Atatürkçülüğü kökü dışarda

kapitalizmin ideolojisiyle eşanlamlı sayabilir miyiz? Yaşadığı sürede

Atatürk'ün birbiriyle çelişir görünen sözleri elbette vardır. Dinamik mantığı

bir yana bırakarak Aristocu yaklaşımla Atatürkçülük yapmak veya Atatürkçülüğe

karşı çıkmak benzer iki yanılgıdır.-- (Selçuk, 1980).



Türk Devrimi'nin --kuruluş dönemi-- kurumsallaşma aşamasının sonlarına erişmiş

gözükmektedir . Daha önce de belirttiğim gibi, bu aşama, yeni bir --ideolojik

dönem--in, --değişme dönemi--nin, tepki biçimlenmesi aşamasıyla çakışma

durumundadır. Çünkü, kurumsallaşma aşamasının en önemli niteliği, artık

kendisine tepki gösterilebilecek bir düzenin yerleşmiş olmasıdır (Bu durumun

oldukça sağlam bir çözümlemesi, blr yabancı bilim adamı tarafından da

yapılmıştır (Steinhaus, 1973:167-215).).



:::::::::::::::::::



IX-) TÜRK DEVRİMİNİN DEĞİŞME DÖNEMİ



--Kuruluş dönemi-- kendisini tamamlarken, --değişme dönemi-- filiz vermektedir.

Bu filizler, --kuruluş dönemi--nde gelişen ve kurumsallaşan ideolojiden, büyük

ölçüde etkilenirler. Fakat, teknolojisi, sınıf yapısı ve içinde bulunduğu

dünyası değişen bir toplumda, ideolojinin aynı kalması kesinlikle beklenemez.



Aslında bu gerçeği en iyi bilen kişi bizzat Mustafa Kemal Atatürk'ün

kendisidir. Gerek herhangi bir doktriner modeli, kendi modeli olarak

benimsemediğini söylemesi, gerekse eyleminin doğrudan doğruya kendi özgün

düşüncelerinin ürünü olduğunu belirtmesi (Aydemir, 1966:444) ve --biz bize

benzeriz-- anlayışı ile Atatürk, kendisinden sonra izlenecek katı bir

--ideolojik miras-- bırakmamıştır.



Böyle bir miras bırakmak isteyenlerin hemen hepsinin sonu, tam tersine

uygulamalara yol açmıştır. Fransa'da Napolyon sonrası Birinci ve İkinci

Restorasyon dönemleri, Sovyetler Birliği'nde Stalin'in dogmalarının ölümünden

sonra yadsınması, Çin'de Mao'nun, hem de ölümünden sonra da yaşamak için

aldığı bütün önlemlere karşın, (belki de bunlardan dolayı) (Lifton, 1968)

yanlışlanması, bu konudaki klasik örneklerdir.



Belki de bu konudaki öngörüsünün we sezgilerinin ürünü olarak Atatürk,

yalnız, yaşamı sırasındaki uygulamalarını serbestçe yapmak için değil, aynı

zamanda, geleceği de, temel ilkeleri çerçevesindeki uygulamalara açık

bırakmak amacıyla katı bir doktrincilikten kaçınmıştır. Çünkü onun,

--tam bağımsızlık-- ve --Batılılık-- olarak iki aşamalı ideolojik bütününün

ardında akılcılık yatıyordu. Akılcılık ise, belli zamanda ve belli mekanda

(örneğin, 1919-1938 arası Anadolu'da) geliştirilmiş çözüm ilkelerinin her an

her yerde geçerli olmayacağının bilincini kaçınılmaz olarak içeriyordu. Bu

nedenle, Atatürk'ün en çekindiği olayın, düşünce sisteminin --dondurulma--sı

olduğu anlaşılıyor.



Nutuk ve İşlevi



Atatürk'ün bizzat kendisinin üreterek bizlere bıraktığı tek ideolojik belge

Nutuk'tur. Nutuk, hem tarihe mal olmuş bir belgedir, hem de tarihi yorumlar.



Nutuk, Atatürk'ün bir yandan yaptığı inanılmaz savaşı anlatan, bir yandan

da düşmanla, Osmanlı'yla ve kendisinden ayrılan arkadaşlarıyla hesaplaşmasını

kapsayan bir belgedir. Nutuk'un ideolojik niteliği aslında söyleniş amacında

yatmaktadır. Atatürk, Nutuk'u niçin söylemiştir? sorusuna yanıt olarak

verilebilecek bulguları dört grupta toplamak olanağı vardır:



1) Tarihe, kendi eyleminin tarihsel yorumu için ışık tutmak.



2) Geçmişte ve o gün kendisine ve eylemine inanmayanlara karşı, başarısının

öyküsünü, haklılığının kanıtları olarak sunmak.



3) Bağımsızlık Savaşı ile başlayan, Cumhuriyet'in ilanından geçen ve yeni

bir devletin kurulmasıyla son bulan eylemin bütünlüğünü belirtmek.



4) Kurulan yeni devleti, onu benimsememiş olan kişilere karşı korumak

(Kongar, 1977:376).



Söylev'den öğrendiğimiz en önemli devrimci strateji, bir büyük liderin

gerektiğinde herkesle ittifak edeceği, fakat başarıya ulaştıktan sonra,

kendisiyle birlikte olmayanları acımasızca sahneden sileceğidir.



Nutuk, başlıbaşına bir --ideoloji--yi de içermekte, fakat bunu tümüyle sıcak

eylemin öyküsü içinde aktardığının, dogmatik bir nitelik göstermemektedir.

Binyazar'ın, --bir romancı ustalığı-- ile verildiğine değindiği Nutuk (Binyazar,

1977) gerçekten de büyük bir edebi ustalıkla hazırlanmış bir --doktrin--

kitabıdır. Bu konuda Tütengil şöyle diyor:



--Mustafa Kemal Atatürk'ün --milli hayatı hitam bulmuş farzedilen büyük bir

milletin; istikbalini nasıl kazandığını ve ilim ve fennin en son esaslarına

müstenit, milli ve asri bir devleti, nasıl kurduğunu ifadeye çalıştığı--, Büyük

Nutuk, ulusal bağımsızlık savaşlarının vazgeçilmez öğreti kitabıdır.--

(Tütengil, 1977:373) .



Dogmatizme Karşı Akılcılık



Mustafa Kemal Atatürk, düşünce sisteminin, uygulamasından, yani kendi

yaptıklarından çıktığını söylerken, zamana ve mekana göre değişmesi gereken

pratik çözümlerin dondurulmasının --dogmatizm--e yol açacağını biliyordu.

--Dogma--lar biçimine dönüşen çözüm önerilerinin ise, değişen koşulların

zorlamasıyla, günün birinde yadsınacağının hiç kuşkusuz farkındaydı. Bu

nedenle, Cumhuriyet'i --Gençlik--e emanet ediyordu. Bir başka deyişle, --tam

bağımsızlık-- ve --Batılılık-- ilkelerinin somuta dönmüş pratik esaslarına

değil, bir toplum kesimine bel bağlamıştı ( Gençliğin eylemleri 1950-1964

arasında genellikle rejimin güçlenmesine yönelik sınırlarda kalmıştır

(Abadan-Unat, 1965). 1970'li yıllarda ise, bir araştırma, Üniversite

gençliğinin büyük bir çoğunluğunun rejime ve düzene karşı olduğunu

göstermiştir (Kışlalı, 1974:64-65). Köknel bu durumu 23 grupta topladığı,

psikolojik, eğitimsel, toplumbilimsel, siyasal, karmaşık nedenlere

bağlıyor (Köknel, 1979:136-139).)



Pek doğal olarak akılcı yaklaşımını simgeleyen, şu sözleri kendi ideolojisi

için de doğrudan doğruya geçerlidir:



--Dünyada her şey için, maddiyat için, maneviyat için, hayat için,

muvaffakiyet için en hakiki mürşit, ilimdir, fendir. İlim ve fennin dışında

mürşit aramak gaflettir, cehalettir, dalalettir. Yalnız ilmin ve fennin

yaşadığımız her dakikadaki safhalarının tekamülünü idrak etmek ve

ilerlemelerini zamanla takip eylemek şarttır. Bin, iki bin sene evvelki

düsturları, şu kadar bin sene evvelki düsturları, şu kadar bin sene sonra

bugün aynen tatbika kalkışmak ilim ve fennin içinde bulunmak elbette

değildir-- ( Atatürk'ün yalnız sözde değil, uygulamada da bilime büyük önem

verdiği hatırlanmalıdır. Örneğin, Cumhuriyet'in ilk yıllarında sırf eğitim

konusunda. yalnız yabancı uzmanlara hazırlatılan raporların 23 tanesini

Kaynardağ bizzat görmüştür (Kaynardağ, 1981:1).) (S.D., 21).



İşte değişen koşullarda, ortaya çıkan yeni çözüm önerileri de, Atatürk'ün

akılcılığına koşut olarak yeni biçimlenmeler gösterir. Bunun örneklerinden

biri, Atatürk'ün partisi CHP'nin --Kemalizm--in formüle edilişinden yaklaşık

40 yıl sonra kabul ettiği yeni programdır. Programın tümünde gözlenen

--Kemalizmi günümüze getirme çabası--, girişte belirtilen --Cumhuriyet Halk

Partisi demokratik sol bir siyasal partidir-- ifadesiyle başlıyor. Daha sonra

geleneksel altı ok'un çağdaş yorumlarına ek olarak getirilen altı kural ile

sürüyor. Özgürlük, eşitlik, dayanışma, emeğin üstünlüğü, gelişmenin bütünlüğü,

halkın kendini yönetmesi biçiminde konulan bu kurallara dikkatle bakıldığında,

Kemalist özün günümüz Türkiye'sine göre yorumundan başka bir nitelik

taşımadıkları anlaşılır (CHP,1976:21-28).



Fakat, toplum gerek tarihten, gerekse çağdaş dış dünyadan soyutlanamayacağı

için, ortaya çıkan yeni filizlerin bir bölümü köklerini tarihin

derinliklerine, bir bölümü de başka ülkelerdeki deneylere dayarlar.



Bu yeni filizlerin hangilerinin --değişme-- döneminde egemen olacağını

belirleyen koşullar, toplumun sınıfsal yapısına, teknolojisine ve dış dünya

ile olan ilişkilerine bağlıdır. Bu üç ögeye bağımlı olarak belirlenecek yeni

--ideoloji--, egemen nitelik kazandıktan sonra, toplumda öteki ideolojilerle de

etkileşim içinde, dönecek ve --değişme dönemi--nde toplumu biçimlendirici

işlevini yerine getirecektir.



Yeni Atatürkçülük (Neo-Kemalizm)



Yeni dönemde de Kemalist ideolojinin tarihten gelen dinsel ve ulusal

ögelerle çağdaş dünyadan gelen kapitalist ve sosyalist ögeler tarafından

etkilenen --Batılı-- bir çizgide sürmesi beklenir. Yalnız, bu sürme biçimsel

açıdan daha belirgin olacak, içerik açısından, ise, hiç kuşkusuz, değişen

toplum koşulları değişik --ideolojik ögeler--i ortaya çıkaracaktır. Hangi ad

altında olursa olsun, 1980 Türkiyesi'nde, 1930 Türkiyesi'nin pratik

çözümlerini uygulamak olanaklı değildir.



Kemalist ideoloji yeni dönemde nasıl bir nitelik kazanacaktır? Bu sorunun

yanıtını hiç kuşkusuz, üç ögemiz (sınıfsal yapı, teknoloji ve dış dünya)

belirleyecek ve ancak tarih, olaylara tanıklık edecektir. Yalnız burada şu

olasılıklar değerlendirilebilir: Türkiye'deki teknoloji ilerlediği oranda,

sınıfsal yapı da çeşitlilik kazanacak, bu durumda gelişen ekonomiye koşut

olarak, --Yeni-Atatürkçülük-- ya, da --Neo-Kemalizm--, daha özgürlükçü, daha adil,

halk katılımına daha çok yer veren bir sistemin ideolojisi olacaktır. Yine

gelişen teknolojiye koşut olarak Batı dünyasıyla yaklaşma arttıkça, Batı'nın

özgürlükçü yaklaşımı da, dış dünyanın etkileri açısından, yeni dönemin

özgürlükçü eğilimini pekiştirecektir.



Bu değişme ve gelişmelere ters düşen, mevcut yapıyı daha geriye götürecek,

özgürlükleri kısıtlayacak ve sınırlayacak, sosyal adaleti bozacak, yüksek bir

iç ve dış sömürüye yol açacak bir düzen için --Yeni-Atatürkçü-- ya da

--Neo-Kemalist-- bir ideolojinin kullanılması pek olanaklı gözükmemektedir.

Çünkü, bu durumda toplumsal özgürlüklerin ve halk katılımının altında yatan

toplumsal farklılaşmanın nedeni olan, ekonomik ve teknolojik ilerlemeyi

durdurmak gerekir. Bu ise yalnız Kemalizme değil, en başta akla, mantığa,

tarihe ve bilime aykırı olur. Ayrıca, yine belirtmek gerekir ki, Atatürk'ün

--Batılılık-- ilkesi uyarınca, Batı ile birlikte olduğumuz sürece, böyle bir

dönüş dış dünya açısından da olanaklı değildir.



Nitekim Tarık Zafer Tunaya, günümüzü çözümlediği bir bildirisinde,

birbirinden farklı düşüncelerin Atatürkçülük şemsiyesi altında toplandığına

işaret ederek, --sonuç olarak şunu diyorum ki, bugün Atatürkçülük yok;

Atatürkçülükler var.-- diyor (1980).



Bütün bu olasılıkları, Türkiye'nin jeo-politik yeriyle birlikte

değerlendirdiğimizde ortaya çıkan sonuç, Türkiye'deki --değişme dönemi--nin,

Akdeniz potasında yüzyıllardan beri eriyen insanoğlunun getirdiği çözümlerin

bir bireşimi ve mutlaka, --kuruluş dönemi--nden daha ilerde bir yanı olacağıdır.



Geleceğe ilişkin beklentilerimi bir yabancı antropolog'un gözü ile

pekiştirmek istiyorum: --Türkiye'nin bugün karşılaşmakta olduğu sorunlar

elbette geçmişte üstesinden gelinenler kadar büyük değildir. Dahası,

başarısızlıklarından değil, başarılarından kaynaklanmaktadır. Kurucusu olan

Atatürk'ün izinde Türküye, akılcı, insancıl çözümlerini kuşkusuz bulacaktır,

tam anlamıyla uygar ve Atatürk'ün anladığı anlamda uluslararası ve

kültürlerarası uygarlık düzeyine ulaşmış olarak.-- (Stirling, 1981:30).



:::::::::::::::::::



KAYNAKÇA



ABADAN- Unat, Nermin, 1965, --Türk Gençliğinin Değer Yargıları ve Siyasi

Davranışı--, Siyasal Bilgiler Fakültesi Dergisi, cilt XX, sayı 1'den ayrı

basım, Ankara.



ABADAN- Unat, Nermin, 1970, --Siyasal Gelişme Teorileri ve Modeller--,

Siyasal Bilgiler Fakültesi Dergisi, cilt XXV, sayı 4'den ayrı basım, Ankara.



ABADAN, Yavuz, 1964, Mustafa Kemal ve Çetecilik, Ankara, Varlık Yayınevi.



ADIVAR, Halide Edip, 1979, Türk'ün Ateşle İmtihanı, İstanbul, Atlas

Kitabevi.



AFETİNAN, 1930, Yurt Bilgisi Notlarımdan, Vatandaş İçin Medeni Bilgiler,

İstanbul, Milliyet Matbaası.



AFETİNAN, 1968, Atatürk Hakkında Hatıralar ve Belgeler, Ankara, Türkiye İş

Bankası Yayınları.



AFETİNAN, 1969, Medeni Bilgiler ve M. Kemal Atatürk'ün EI Yazıları, Ankara,

Türk Tarih Kurumu.



AFETİNAN, 1970 --Atatürk'ün Viyana Karlsbad Hatıraları--, Atatürk

Konferansları, Seri III, 1969'dan ayrı basım, Ankara, Türk Tarih Kurumu

Basımevi.



AFETİNAN, 1972, Devletçilik İlkesi ve Türkiye Cumhuriyeti'nin Birinci Sanayi

Planı, Ankara, Türk Tarih Kurumu.



AFETİNAN, 1977, Türkiye Cumhuriyeti ve Türk Devrimi, Ankara, Türk Tarih

Kurumu.



AĞAOĞLU, Samet, 1944, Kuvayi Milliye Ruhu, İstanbul Nebioğlu Yayınevi.



AHMET, Haşim, 1966, --Gazi--, Bayraklaşan Atatürk, (der.) Sami N. Özerdim,

İstanbul, Varlık Yayınevi.



AKARSU, Bedia, 1981, --Atatürk'ün Ulusallıkla Evrenselliği Bütünleştiren

Kültür Anlayışı--, İstanbul, Uluslararası Atatürk Konferansı, cilt I, Boğaziçi

Üniversitesi.



AKBAL, Oktay, 1975, Atatürk Yaşadı mı?, İstanbnl Varlık Yayınları.



AKDAĞ, Mustafa, 1968, Celali İsyanları, Ankara, Dil ve Tarih Coğrafya

Fakülfesi.



AKDAĞ, Mustafa, 1974, Türkiye'nin İktisadi ve İçtimai Tarihi, I, II,

İstanbul, Cem Yayınevi.



AKŞİN, Sina, taıihsiz, --Osmanlı Padişahlarının Toprak ve Hilafet Uğruna

Verdikleri Ödünler--, Teksir, Ankara, Siyasal Bilgiler Fakültesi.



AKŞİT, Bahattin, 1980, --Toplumsal Değişme Kuramları ve --Azgelişmişlik--:

Epistemolojik ve Kuramsal bir İnceleme--, Toplum ve Bilim, No. 9-10,

Bakar-Yaz, 1980.



ALKAN, Türker, 1977, Gelişen Ülkelerde Aydınlar ve Siyaset, Ankara, Orta

Doğu Teknik Üniversitesi.



ALKAN, Türker ve ERGİL, Doğu, 1980, Siyaset Psikolojisi, Ankara, Turhan

Kitabevi.



ALLEN, Henry Elisha, 1968, The Turkish Transformation, New York, Greenwood

Press.



ALPAR, Cem, 1981, --Kadro Hareketi İçinde Türk Devrimi ve Kemalizm--,

İstanbul, T. İş Bankası, Uluslararası Atatürk Sempozyumu, Ayrı basım.



ALTAN, Çetin, 1965, Atatürk'ün Sosyal Görüşleri, İstanbul, Dönem Yayınları.



ALTAN, Çetin, 1980, --Cumhuriyetçi Olmak, Yahut Olmamak--, Milliyet, 25

Haziran.



ANSART, Pierre, 1981, --Kemal Atatürk ve Siyasal Duyarlığın Değişimi--,

İstanbul, Türkiye İş Bankası Uluslararası Atatürk Sempozyumuna Verilen

Tebliğ. (Ayrı basım).



APAYDlN, Orhan, 1979, Kim Öldürüyor, Niçin Öldürüyor?, İstanbul, Çağdaş

Yayınları.



ARALOV, S., 1967, Bir Sovyet Diplomatının Türkiye Hatıraları, (çev.) Hasan

Ali Ediz, İstanbul, Burçak Yayınevi.



ARENDT Hannah, 1965, On Revolution, New York, Viking Press.



ARlBURNU, Kemal, 1975, Milli Mücadele'de İstanbul Mitingleri, Ankara, Yeni

Desen Matbaası.



ARIBURNU, Kemal, 1976, Atatürk'ten Anılar, Ankara, İş Bankası Yayınları.



ARRIGHI, G., and SOUL, J. S., 1968. --Socialism and Economic Development in

Tropical Africa--, Journal of Modern African Studies, vol. 6, no. 2.



ASLAN, İzzet, 1981, Atatürk Silifke'de, Adana, Kemal Matbaası.



ATATÜRK, M. K., tarihsiz, Nutuk, İstanbul, Milli Eğitim Basımevi.



ATAY, Falih Rıfkı, 195Ş, Atatürk'ün Bana Anlattıkları, İstanbul, Sel

Yayınları.



ATAY, Falih Rıfkı, 1969, Çankaya, İstanbul, Doğan Kardeş Matbaacılık Sanayii

A.Ş.



ATEŞ, Toktamış, 1980, Türk Devrim Tarihi, İstanbul, İktisat Fakültesi

Yayınları.



AVCIOĞLU, Doğan, 1971, Devrim Üzerine, Ankara, Bilgi Yayınevi.



AVCIOĞLU, Doğan, 1973, Türkiye'nin Düzeni, I, II, Ankara, Bilgi Yayınevi.



AYBARS, Ergun, 1975, İstiklal Mahkemeleri, Ankara, Bilgi Yayınevi.



AYDEMİR, Şevket Süreyya, 1932-a, --İnkılap Bitti mi?--, Kadro, No. 3, Mart.



AYDEMİR, Şevket Süreyya, 1932-b, --Geri Teknik ve Say'ın Sefaleti--, Kadro,

No. 6, Haziran.



AYDEMİR, Şevket Süreyya; 1932-c, --İnkılabın Psikolojisi: Pesimist--, Kadro,

No. I, II, Kanun.



AYDEMİR, Şevket Süreyya, 1932-d, --İnkılabın Psikolojisi: İnkılap Heyecanı

(Antuziasm), Kadro, No. 2, Şubat.



AYDEMİR, Şevket Süreyya, 1963, Tek Adam: Mustafa Kemal, I, İstanbul, Remzi

Kitabevi.



AYDEMİR, Şevket Süreyya, 1964, Tek Adam: Mustafa Kemal, II, İstanbul, Remzi

Kitabevi.



AYDEMİR, Şevket Süreyya, 1966, Tek Adam: Mustafa Kemal, III, İstanbul, Remzi

Kitabevi.



AYDEMİR, Şevket Süreyya, 1967, Suyu Arayan Adam, İstanbul, Remzi Kitabevi.



AYDEMİR, Şevket Süreyya, 1968-a, İkinci Adam, I, İstanbul, Remzi Kitabevi.



AYDEMİR, Şevket Süreyya, 1968-b, İkinci Adam, II, İstanbul, Remzi Kitabevi.



AYDEMİR, Şevket Süreyya, 1968-c; İnkılap ve Kadro, Ankara, Bilgi Yayınevi.



BALES, Robert F., 1958, --Task Roles and Social Roles in Problem Solving

Groups--, Reading in Social Psychology, (der.) E. Maccoby, T. M. Newcomb ve

E. L. Hartley,(3'üncü Basım), New York, Holt Rinehart and Winston.



BANOĞLU, Niyazi Ahmed, 1954-a, Nükte, Fıkra ve Çizgilerle Atatürk, I, Yeni

Tarih Dünyası Atatürk Özel Sayısı, İstanbul, Ercan Matbaası.



BANOĞLU, Niyazi Ahmed, 1954-b, Nükte, Fıkra ve Çizgilerle Atatürk, II, Yeni

Tarih Dünyası Özel Sayısı, İstanbul, Nurgök Matbaası.



BANOĞLU, Niyazi Ahmed, 1955, Nükte, Fıkra ve Çizgilerle Atatürk, III,

İstanbul, Nurgök Matbaası.



BARAN, Paul A. 1974, Büyümenin Ekonomi Politiği, (çev.) Ergin Günce,

İstanbul, May Yayınları.



BARLAS, Mehmet, 1980, --Sorular ve Sorunları, (Talat Paşa'nın eşi Hayriye

Bafralı ile konuşma), Milliyet, 7 Nisan.



BAŞAR, Ahmet Hamdi, 1960, Yaşadığımız Devrin İçyüzü, Ankara, (dağıtım yeri)

Amerikan Neşriyatı Bürosu.



BAYAR, Celal, 1978, Atatürk'ün Mefodolojisi ve Günümüz, (Araştırma ve

Derleme, İsmet Bozdağ), İstanbul, Kervan Yayınları.



BAYDAR, Mustafa, 1967, Atatürk'le Konuşmalar, İstanbul, Varlık Yayınları.



BAYKAL, Bekir Sıtkı, 1974, Heyet-i Temsiliye Kararları, Ankara, Türk Tarih

Kurumu.



BAYUR, Yusuf Hikmet, 1952, Türk İnkılabı Tarihi, cilt II, Kısım IV, Ankara,

Türk Tarih Kurumu.



BELGE, Burhan Asaf, 1932, --Cihan İçinde Türkiye: Çökmekte Olan Cihan Nizamı--

Kadro, No. I, II, Kanun.



BERKES, Niyazi, 1973, Türkiye'de Çağdaşlaşma, Ankara, Bilgi Yayınevi.



BERKES, Niyazi, 1979, --Atatürk'ün Yöntemi ve Yönetimim, Cumhuriyet, 29 Ocak.



BERKES, Niyazi, 1982, Atatürk ve Devrimler, İstanbul, Adam Yayınları.



BEYATLl, Yahya Kemal, 1973, Çocukluğum, Gençliğim, Siyasi ve Edebi

Hatıralarım, İstanbul, Baha Matbaası.



BEYME, Klaus von, 1981, --Batı ve Marksist Gelişme Teorilerine Göre Kemalizm--

,İstanbul, T. İş Bankası, Uluslararası Atatürk Sempozyumu, Ayrı basım.



BİNYAZAR, Adnan, 1973, Atatürk Yolunda Kırk Yıl, İstanbul, Varlık Yayınevi.



BİNYAZAR, Adnan, 1977, --Söylev Türü ve Atatürk'ün Söylev'i--, Türk Dili,

(Söylev özel sayısı), No. 314, Kasım.



BİRAND, M. Ali, 1979, Diyet, İstanbul, (dağıtım) Milliyet Yayınları.



BLAlSDELL, Donald C., 1979, Osmanlı İmparatorluğunda Avrupa Maafi Denetimi,

--Düyun-u Umumiye--, İstanbul, Doğu-Batı Yayınları.



BORAK, Sadi, 1970, Atatürk'ün Özel Mektupları, İstanbul, Varlık Yayınevi.



BORAK, Sadi, 1977, Gizli Oturumlarda Atatürk'ün Konuşmaları, İstanbul,

Çağdaş Yayınları.



BORATAV, Korkut, 1974, 100 Soruda Türkiye'de Devletçilik, İstanbul, Gerçek

Yayınevi.



BOTTOMORE, T. B., 1970, --Sociological Theory and the Study of Social

Conflict--, Theoretieal Sociology, (ed.) John C. McKinney and Edward A.

Tiryakian, New York, Appleton-Century-Crofts.



BOZDAĞ, İsmet, 1975, Atatürk'ün Sofrası, İstanbul, Kervan Yayınları.



BRINTON, Crane, 1965, The Anatomy of Revolution, New York, Vintage Books.



BUĞRA, Tarık, 1975, Küçük Ağa Ankara'da, Ankara Bilgi Yayınevi.



BURKE, 1968, --Role Differentiation and the Legitimation of Task Activity--,

Sociometry, vol. 31, December.



CEM, İsmail, 1970, Türkiye'de Geri Kalmışlığın Tarihi, İstanbul, Cem

Yayınevi.



CERRAHOĞLU, A., 1975, Türkiye'de Sosyalizmin Tarihine Katkı, İstanbul, May

Yayınları.



CLARK, Edward C., 1974, --The Ottoman Industrial Revolution--, Middle East

Studies, 5.



COMTE, Auguste, 1964, --The Progress of Civilization Through Three Stages--,

Social Change, (ed.) Amitai Etzioni and Eva Etzioni, New York, Basic Books.



CUMHURİYET HALK PARTİSİ, 1927, CHP Büyük Kongresi, Ankara, TBMM Matbaası.



CUMHURİYET HALK PARTİSI, 1929, Cumhuriyet Halk Fırkası Nizamnamesi: 15

Teşrinievvel 1927'de İnikat Eden Cumhuriyet Halk Fırkası Büyük Kongresinin

22 Teşrinievvel 1927 Tarihli İçtimanında Müzakere ve Kabul Edilmiştir, Ankara,

Zelliç Biraderler Matbaası.



CUMHURİYET HALK PARTİSİ, 1935-a, CHP Dördüncü Büyük Kurultayı Görüşmeleri

Tutulgası, Ankara, Ulus Basımevi.



CUMHURİYET HALK PARTİSİ, 1935-b, CHP Programı, Ankara, Ulus Basımevi.



CUMHURİYET HALK PARTİSİ, 1963, Millet Hizmetinde Kırk Yıl: CHP, Ankara,

Ankara Basım ve Ciltevi.



CUMHURİYET HALK PARTİSİ, 1976, program. Ankara, Ajans-Türk Matbaacılık

Sanayii.



CÜCELOĞLU, Doğan, 1979, İnsan İnsana, İstanbul, Altın Kitaplar.



ÇAPANOĞLU Münir Süleyman, 1964, Türkiye'de Sosyalizm Hareketleri ve

Sosyalist Hilmi, İstanbul, Pınar Yayınevi.



ÇAVDAR Tevfik, 1970, Osmanlıların Yarı-Sömürge Oluşu, İstanbul, Ant

Yayınları.



ÇEÇEN, Anıl. 1971, --Atatürkçülük ve Halkevleri--, Adım, No. 42.



ÇEÇEN, Anıl, 1981, Afatürk ve Cumhuriyet, Ankara, T. İş Bankası Kültür

Yayınları.



ÇILADlR, Sina. 1977. Zonguldak Havzasında İşçi Hareketlerinin Tarihi.

1848-1940, Ankara, Yeraltı Maden İş Yayınları.



DALKlR, Recep, 1961, Yiğitlik Günleri, Milli Mücadele'de Çukurova, İstanbul,

T. T. Postası Matbaası.



DEUTSCH, Karl W., 1969, Nationalism and Its Alternatives, New York, Alfred

Knopf Inc.



DİNAMO, Hasan İzzettin, 1975, Kutsal İsyan, VIII, İstanbul, May Yayınları.



DOBB, Maurice, 1937, --Imperialism--, Political Economy and Capitalism,

London, Routledge and Kegan Paul.



DODD, Clament H., 1981, --Türk Devrimi Üzerine Düşünceler--, İstanbul, T. İş

Bankası Uluslararası Atatürk Sempozyumu, Ayrı basım.



DOĞAN, Mehmet H., 1976. --Türk Romanında Kurtuluş Savaşı--, Türk Dili, (Türk

Romanında Kurtuluş Savaşı Özel Sayısı), Temmuz, sayı: 298.



DOĞAN, Yalçın, 1980, lMF Kıskacında Türkiye, 1946-1980, Ankara, Toplum

Yayınevi.



DOS Santos, T., --The Crisis of Development Theory and the Problem of

Dependence in Latin America--, Underdevelopment and Development, The Third

World Today, (ed.) Henry Bernstein, New York, Penguin Books.



DURU, Orhan, 1978, Amerikan Gizli Belgeleriyle Türkiye'nin Kurtuluş Yılları,

İstanbul, Milliyet Yayınları.



DUVERGER, Maurice. 1970, Siyasal Partiler, (çev.) Ergun Özbudun, Ankara,

Hukuk Fakültesi Yayınları.



DUVERGER, Maurice, 1971, Politikaya Giriş, (çev.) Samih Tiryakioğlu,

İstanbul, Varlık Yayınevi.



ECEVİT, Bülent, 1974, Atatürk ve Devrimcilik, İstanbul, Tekin Yayınevi.



ECEVİT, Bülent, 1977, --Bitmeyen Söylev--, Cumhuriyet, 15 Ekim, 1977, Özel ek.



EISENSTADT, S. N., 1966, Modernization: Protest and Change, New Jersey,

Prentice Hall Inc.



ELİÇİN, Emin Türk, 1967, Tarih Boyunca İleri Geri Kavgası, İstanbul, May

Yayınları.



ELİÇİN, Emin Türk, 1970, Kemalist Devrim İdeololisi, İstanbul, Ant

Yayınları.



EMMANUEL, Arghiri, 1972, Unequal Exchange: A Study of the lmperialism of

Trade, New York, New Left Books.



EMMANUEL, Arghiri, 1975, --Beyaz Yerli Kolonyalizmi ve Yatırım Emperyalizmi

Miti--,(çev.) Erdal Alova, Birikim, No. 2, Nisan.



EMMANUEL, Arghiri, 1976, --Azgelişmişlik Mitlerine Karşı Gelişme Mitleri--,

(çev.) Fatma Güzelsoy, Birikim., No. 18 ve 19, Ağustos-Eylül.



ENCYCLOPEDlA Brittannica, 1970 baskısı.



ERDAHA, Kamil, 1975, Milli Mücadelede Vilayetler ve Valiler, İstanbul,

Remzi Kitabevi.



ERGİL, Doğu, tarihsiz, Social History of the Turkish National Struggle,

Lahore, Sind Sagar Academy.



ERGİL, Doğu, 1975, --A Reassessment: The Young Turks, Their Politics and

Anti-Colonial Struggle--, Offprint From, Balkan Studies, 16, 2.



ERGİL, Doğu, 1980-a, Yabancılaşma ve Siyasal Katılma, Ankara, Olgaç

Yayınevi.



ERGİL, Doğu, 1980-b, Türkiye'de Terör ve Şiddet. Ankara, Turhan Kitabevi.



ERGİN, Feridun, 1978, K. Atatürk, İstanbul, Yaşar Eğitim ve Kültür Vakfı

Yayınları.



ERİKAN, Celal, 1974, Atatürkçülük, Ankara, İş Bankası Yayınları.



ERTOP, Konur, tarihsiz, Emperyalizmle Savaşım, Edebiyat İncelemesi,

İstanbul, ABeCe Yayınları.



ERGÜDER, Jülide, 1978, 1927 Komünist Tevkifatı. İstanbul, Birikim Yayınları.



ERMAN, Peyami, 1952, --Giriş--, Auguste Comte, pozitivizmin İlmihali,

İstanbul, Milli Eğitim Bakanlığı Yayınları.



EROL, Mine, 1976, Birinci Dünya Savaşı Arifesinde Amerika'nın Türkiye'ye

Karşı Tutumu, Ankara, Bilgi Basımevi.



ESATLI, Mustafa Ragıp, 1975, İttihat ve Terakki, İstanbul, Hürriyet

Yayınları.



ESENGİN, Kenan, 1975, Milli Mücadelede İç Ayaklanmalar, İstanbul, Ağrı

Yayınları.



ETİNGÜ, Turgut, 1976, Kömür Havzasında İlk Grev. İstanbul, Koza Yayınları.



FELDMAN, Arnold S., and MOORE, Wilbert E., 1962, --lndustrialization and

Industrialism, Convergence and Differentiation--, Transactions of the Fifth

World Congress of Sociology, International Sociological Association, 116 rue

des Flamands.



FIELDHOUSE, D. K., 1968, --The New Imperialism: The Hobson-Lenin Thesis

Revised--, Imperialism and Colonialism, (ed.) George H. Nadel, and Perry

Curtis, New York, Macmillan Company.



FLORlAN Patrick, 1975, --Eşitsiz Mübadele Kuranıı, Bir Reiormist

Mitoldji--, Azgelişmişlik ve Emperyalizm, (der.) Atilla Aksoy, İstanbul,

Gözlem Yayınları.



FRANK, Andre Gunder, 1967, Capitalism and Underdevelopment in Latin America,

New York, Monthly Review Press.



FRANK, Andre Gunder, 1975, --Azgelişmişliğin Gelişmesi--, Azgelişmişlik ve

Emperyalizm, (der.) Atilla Aksoy, İstanbul, Gözlem Yayınları.



FRENCH, J. R. P., Jr., and RAVEN; B., 1960, --The Bases of Social Power--,

Group Dynamics, (ed.) D. Cartwright and A. Zander, New York, Harper and Row

Publishers.



FREY, Frederick W., 1965, The Turkish Political Elite, Massachusetts, The

M.l.T. Press.



FRUNZE, M. V., 1978, Türkiye Anıları, Kasım 1921- Ocak 1922, (çev.) Ahmet

Ekeş, İstanbul, Cem Yayınevi.



GALLAGHER, Charles F., 1966, --Contemporary lslam: The Straits of

Secularism--, American Universities Field Staff Reports, Southwest Asia Series,

15, No. 3.



GENÇOSMAN, Kemal Zeki, 1980, İhtilal Meclisi, İstanbul, Hürriyet Yayınları.



GENÇOSMAN, Kemal Zeki ve Banoğlu, Niyazi Ahmet, 1971, Atatürk Ansiklopedisi,

İstanbul, May Yayınları.



GEVGİLİLİ, Ali, 1973, --Yeni Türk Toplumu Nasıl Oluştu?--, Milliyet, 1 Kasım.



GEVGİLİLİ, Ali, 1977, --Düşünenlerin Forumu, Atatürk'ün Dünyası ve Yeni

Türkiye--, Milliyet, 6 Kasım.



GLASNECK. ]ohannes, 1976, Kemal Atatürk ve Çağdaş Türkiye. (çev.) Arif

Gelen, Ankara, Onur Yayınları.



GRANDA, Cemal, 1973, Atatürk'ün Uşağı İdim, (Yazan: Turhan Gürkan),

İstanbul Hürriyet Yayınları.



GİRİTLİ, İsmet, 1981, --Kemalist İdeotoji ve Nitelikleri--, İstanbul, T. İş

Bankası, Uluslararası Atatürk Sempozyusu, Ayrı basım.



GÜLALP, Haldun, 1979, Yeni Emperyalizm Teorilerinin Eleştirisi, İstanbul,

Birikim Yayınları.



GÜNDÜZ, Asım, 1973, Hatıralarım, (Dinleyen ve yazan: İhsan Ilgar), İstanbul,

Kervan Yayınları.



HALE, William, 1981, --Devletçiliğin Değerlendirilmesi, Kaynakları ve

Amaçları--, İstanbul, T. İş Bankası Uluslararası Atatürk Sempozyumu, Ayrı

basım.



HARRlS, Marvin, 1968, The Rise of Anthropological Theory, New York, Thomas

Y. Cromwell Company.



HAUPT, George ve DUMONT, Paul, 1977, Osmanlı İmparatorluğunda Sosyalist

Hareketler, (çev.) Tuğrul Artunkal, İstanbul, Gözlem Yayınları.



HEPER, Metin, 1980, --Osmanlı Siyasal Hayatında Merkez-Kenar İlişkisi--,

Toplum ve Bilim. No. 9-10, Bahar-Yaz.



HOFFER, Eric, 1958, The True Believer, New York, A Mentor Book, New American

Library.



HOMANS, George, C., 1950, The Human Group, New York, Harcourt, Brace and

Company.



HUNTlNGTON, Samuel P., 1967, --Siyasal Gelişme ve Siyasal Bozulma--, A. Ü.

Hukuk Fakültesi Dergisi, Cilt XXII'den ayrı basım, (çev.) Ergun Özbudun.



HUNTINGTON, Samuel P., 1969, Political Order in Changing Societies, New

Heaven and London, Yale University Press.



İĞDEMİR, Uluğ, 1945. --Halkevleri ve Halkodaları--, Aylık Ansiklopedi, Mart.



İĞDEMİR, Uluğ, 1969, Sivas Kongresi Tutanakları, Ankara, Türk Tarih Kurumu.



İĞDEMİR, Uluğ, 1975, Heyet-i Temsiliye Tutanakları, Ankara, Türk Tarih

Kurumu.



İLERİ, Rasih Nuri, 1970, Atatürk ve Komünizm, İstanbul, Anadolu Yayınları.



İLHAN, Attila, 1973, Bıçağın Ucu, Ankara, Bilgi Yayınevi.



İLHAN, Attila, 1975, Kurtlar Sofrası, I, Ankara, Bilgi Yayınevi.



İLHAN, Attila, 1978, Yaraya Tuz Basmak, Ankara, Bilgi Yayınevi.



İLKİN, Selim, 1981, --1922-1923 Yılları Türkiye'sinde Bir Yabancı Sermaye

Girişimi: Chester Demiıyolu Projesi--, İstanbul, T. İş Bankası, Uluslararası

Atatürk Sempozyumu, Ayrı basım.



İNFO TÜRK AJANSl, 1977, Mustafa Suphi ve Yoldaşları, İstanbul, Güncel

Yayınlar.



İPEKÇİ, Abdi, 1968, İnönü, Atatürk'ü Anlatıyor, İstanbul, Cem Yayınevi.



JAESCHKE, Gotthard, 1971, Kurtuluş Savaşı ile İlgili İngiliz Belgeleri,

(çev.) Cemal Köprülü, Ankara, Türk Tarih Kurumu.



JAESCHKE, Gotthard, 1972, Yeni Türkiye'de İslamlık, (çev.) Hayrullah Örs,

Ankara, Bilgi Yayınevi.



KADRO, 1932, Cilt I, (tıpkıbasım), Yayıma hazırlayan: Cem Alpar, Ankara,

İktisadi ve Ticari İlimler Akademisi, (1978).



KAĞITÇIBAŞI, Çiğdem, 1976, İnsan ve İnsanlar, Sosyal Psikolojiye Giriş,

Ankara Sosyal Bilimler Yayınları.



KAMAL-UD-DİN, Khwaja, 1922, The House Divided, The Mosque, Woking, The

Islamic Review.



KANSU, Mazhar Müfit, 1966, Erzurum'dan Ölümüne Kadar Atatürk'le Beraber,

I, Ankara, Türk Tarih Kurumu.



KANSU, Mazhar Müfit, 1968, Erzurum'dan Ölümüne Kadar Atatürk'le Beraber,

II, Ankara, Türk Tarih Kurumu.



KARABEKİR, Kazım, 1960, İstiklal Harbimiz, İstanbul, Türkiye Yayınevi.



KARAÇAM, Nazif, 1970, Bütün Yönleri ile Kırklareli ve İlçeleri, İstanbul,

Yaylacık Matbaası.



KARAL, Enver Ziya, 1969, Atatürk'ten Düşünceler, Ankara, T. İş Bankası

Kültür Yayınları.



KARAL, Enver Ziya, 1975, --Günümüzde Atatürk ve Atatürkçülük--, Günümüzde

Atatürk ve Atatürkçülük, İzmir, İzmir Barosu Yayınları, No. 2.



KARAOSMANOĞLU, Yakup Kadri, 1965, Yaban, İstanbul, Remzi Kitabevi.



KARAOSMANOĞLU, Yakup Kadri, 1968, politikada 45 Yıl, Ankara, Bilgi Yayınevi.



KARAOSMANOĞLU, Yakup Kadri, 1972-a, Arıkara, İstanbul, Remzi Kitabevi.



KARAOSMANOĞLU, Yakup Kadri, 1972-b, Sodom ve Gomore, Ankara, Bilgi Yayınevi.



KARPAT, Kemal H., 1963, --The People's Houses in Turkey: Establishment and

Growth--, Middle East Journal, 17 (No. 1-2).



KARPAT, Kemal H., 1973, --Introduction--, Social Change and Politics in

Turkey, (ed.) Kemal H. Karpat, Leiden, E. J. Brill.



KAYMAZ, Nejat; 1976, --Türk Kurtuluş Savaşının Tarihsel Konumu ve Niteliği--,

Belleten, Cilt, XL, sayı, 160, Ekim, 1976'dan ayrıbasım, Ankara.



KAYNARDAĞ, Arslan, 1981, --Eğitimle İlgili Üç Rapor ve Atatürk İş

Üniversitesi--, Uluslararası Atatürk Konferansı, Cilt II, İstanbul, Boğaziçi

Üniversitesi.



KEMAL, Mehmet, 1975, Sol Kavgası, İstanbul, May Yayınları.



KEYDER, Çağlar, 1976, Emperyalizm, Azgelişmişlik ve Türkiye. İstanbul,

Birikim Yayınları.



KEYDER, Çağlar, 1979, Emperyalizm, Azgelişmişlik ne Türkiye, (İkinci basım),

İstanbul, Birikim Yayınları.



KILIÇ, Ali, 1955, Atatürk'ün Hususiyetleri, İstanbul, Sel Yayınları.



KIŞLALI, Ahmet Taner, 1974, Öğrenci Ayaklanmaları, Ankara, Bilgi Yayınevi.



KİLİ, Suna, 1969, Kemalizm, İstanbul, School of Business Administration and

Economics, Robert College.



KİLİ, Suna, 1976, Cumhuriyet Halk Partisinde Gelişmeler, İstanbul, Boğaziçi

Üniversitesi Yayınları.



KlNROSS, Lord, 1964, Atatürk, The Rebirth of a Nation, London. Weidenfeld

and Nicholson.



KOCAGÖZ, Samim, 1961, --Doludizgin--, Vatan, 26 Eylül, 1961.



KOCAGÜZ, Samim, 1962, Kalpaklılar, İstanbul, Ataç Kitabevi.



KOCAGÖZ, Samim, 1976, --Niçin Kurtuluş Savaşı Romanı?--. Türk Dili, Temmuz,

No. 298.



KOLOĞLU, Orhan, tarihsiz, Mazlum Milletler Devrimleri ve Türk Devrimi,

Ankara, Çaba Matbaası.



KOLOĞLU, Orhan, 1979, Trablusgarp Savaşı ve Türk Subayları, 1911-12, Ankara,

Basın-Yayın Genel Müdürlüğü.



KÖKNEL, Özcan, 1979, Cumhuriyet Gençliği ve Sorunları, İstanbul, Cem

Yayınevi.



KONGAR, Emre, 1977-a, --Yakın Tarihinıize İlişkin Bir Düzletme: Devletçiliğin

İlanı--, Özgür İnsan, Nisan, 1977, Cilt 5, Sayı 42.



KONGAR, Emre, 1977-b, --Söylev Hangi Koşullar Altında Söylendi?--, Türk Dili,

(Söylev Özel Sayısı), No. 314, Kasım 1977.



KONGAR, Emre, 1977-c, --Devletçilik ve Günümüzdeki Sonuçları--, Atatürk

Döneminin Ekonomik ve Toplumsal Sorunları, İktisadi ve Ticari İlimler

Akademisi Mezunları Derneği, İstanbul, 1977.



KONGAR, Emre, 1978, İnsanı Yönlendirme ve Sosyal Hizmetler, Ankara,

Hacettepe Üniversitesi.



KONGAR, Emre, 1979-a, Türkiye'nin Toplumsal Yapısı, Ankara, Bilgi Yayınevi.



KONGAR, Emre, 1979-b, Toplumsal Değişme Kuramları ve Türkiye Gerçeği,

Ankara, Bilgi Yayınevi.



KONGAR, Emre, 1979c, --Some Theoretical Observations on the Development of

the Arab World, Versus Theory of Modernization--, Man andSociety in the Arab

Gulf, Third Book, Basrah, Center for Arab Gulf Studies Publications,

University of Basrah.



KURMUŞ, Orhan, 1974, Emperyalizmin Türkiye'ye Girişi, İstanbul, Bilim

Yayınları.



KURTULUŞ SAVAŞlNDA İÇEL TARİHİNİ YAZMA KOMİTESİ, 1970, Kurtuluş Savaşında

İçel, Türkiye Kuvayi Milliye Mücahit ve Gazileri Cemiyeti Mersin Şubesi

Yayınlarından, I, İstanbul, Baha Matbaası.



KURUÇ, Bilsay, 1963, İktisat Politikasının Resmi belgeleri, Ankara, Siyasal

Bilgiler Fakültesi.



KÜÇÜK, Yalçın, 1979, Türkiye Üzerine Tezler, II, İstanbul, Tekin Yayınevi.



KÜÇÜK, Yalçın, 1980, Türkiye Üzerine Tezler, I, İstanbul, Tekin Yayınevi.



LACLAU, Ernosto, 1975, --A. G. Frank'ın Yönteminin Eleştirisi: Latin

Amerika'da Feodalizm ve Kapitalizm--, Azgelişmişlik ve Emperyalizm, (der.)

Atilla Aksoy, İstanbul, Gözlem Yayınları.



LENİN, STALİN, MAO, DİMİTROV, 1977, Türkiye Üzerine, (çev.) Cafer Topçu,

İstanbul, Aydınlık Yayınları.



LERNER, Daniel, 1964, The Passing of Traditional Society, New York, The

Free Press.



LEWlS, Bernard, 1968, The Emergence of Modern Turkey, London, Oxford

University Press.



LEWlS, Geoffrey, 1966, Turkey, London, Ernest Benn Limited.



LIFTON, Robert Jay, 1968, Revolutionary lmmortality, New York, Random House.



MALAPARTE, Curzio, 1966, Hükümet Devirme Tekniği, (çev.) Nihal Önol,

İstanbul, Varlık Yayınları.



MARDİN, Şerif, 1962, The Genesis of the Young Ottoman Thougth, Princeton,

Princeton University Press.



MARDİN, Şerif, 1964, Jön Türklerin Siyasi Fikirleri, (1895-1908), Ankara,

T. İş Bankası Yayınları.



MARDİN, Şerif, 1971, --Tanzimattan Sonra Aşırı Batılılaşma--, Türkiye,

Coğrafi ve Sosyal Araştırmalar, (der.) Tümertekin, Mansur, Benedict, İstanbul,

İstanbul Üniversitesi, Edebiyat Fakültesi, Coğrafya Enstitüsü.



MARDİN, Şerif, 1973, --Center-Periphery Relations: A Key to Turkish

Politics?--, Deadalus, Winter 1973, Post Traditional Societies, Vol. 102, No.

4.



MARDİN, Şerif, 1976, İdeoloji, Ankara, Sosyal Bilimler Derneği.



MARDİN, Şerif, 1977, --Laiklik İdeali ve Gerçekler--, Atatürk Döneminin

Ekonomik ve Toplumsal Sorunları, İstanbul, İktisadi ve Ticari İlimler

Akademisi Mezunları Derneği.



MARX, Karl, 1904, Critique of the Political Economy, (İng.çev.) N. L. Stone.



MARX, Karl, and ENGELS, Friedrich, 1973-a, Selected Works, I, Moscow,

Progress Publishers.



MARX, Karl. 1973-b, Selected Works, II, Moscow, Progress Publishers.



MARX, Karl, 1973-c, Selected Works, IIl, Moscow, Progress Publishers.



MARX, Karl. 1974, On Colonialism, Moscow, Progress Publishers.



MAZRUl, Ali, 1981, --Meiji Restorasyonu ile Atatürk'ün Mirası Arasında

Afrika: Karşılaştırmalı Modernleşme İkilemleri--, İstanbul, T. İş Bankası.

Uluslararası Atatürk Sempozyumu, Ayrı basım.



MECHIN, Benoist, 1955, Kaplan ve Pars; Mustafa Kemal, (çev.) Zahir Güvemli,

M. Rasim Özgen, İstanbul, (dağıtım) Sabri Özakar, Yabancı Gözüyle Atatürk

Yayınları, Nurgök Matbaası.



MERTON, Robert, K., 1964, Social Theory and Social Structure, Glencoe,

Free Press.



MICHELS, Robert, 1962, Political Parties, New York, Free Press.



MUMCU, Ahmet, 1963, Osmanlı Devletinde Siyaseten Katl, Ankara, Hukuk

Fakültesi.



MUMCU, Ahmet, 1971, Tarih Açısından Türk Devriminin Temelleri ve Gelişimi,

Ankara, Hukuk Fakültesi.



MUMCU, Ahmet, 1980, Siyasal Tarihe Giriş, Ankara, Turhan Kitabevi.



MUMCU, Uğur, 1979, Çıkmaz Sokak, İstanbul, Tekin Yayınevi.



NADİ, Yunus, 1955-a, Çerkes Ethem Kuvvetlerinin İhaneti, İstanbul, Sel

Yayınları.



NADİ, Yunus, 1955-b, Ankara'nın İlk Günleri, İstanbul, Sel Yayınları.



NlEBURG, H. L., 1970, Political Violence, New York, St. Martin's Press.



NOVİÇEV, A. D., 1979, Osmanlı İmparatorluğu'nun Yarı Sümürgeleşmesi, (çev.)

Nabi Dinçer, Ankara, Onur Yayınları.



OKYAR, Fethi, 1980, Üç Devirde Bir Adam, İstanbul, Tercüman Yayınları.



ORAN, Baskın, 1980, Azgelişmiş Ülke Milliyetçiliği, Ankara, Işık Yayıncılık.



ÖKÇÜN, Gündüz, 1971, Türkiye İktisat Kongresi, Ankara, Siyasal Bilgiler

Fakültesi.



ÖNCÜ, Ayşe, 1976, Örgüt Sosyolojisi, Ankara, Sosyal Bilimler Derneği.



ÖZALP, Kazım, 1971, Milli Mücadele, I, Ankara, Türk Tarih Kurumu.



ÖZBUDUN, Ergun, 1966, The Role of the Military in Recent Turkish Politcs,

Massachusetts, Harward University.



ÖZBUDUN, Ergun, 1974, Siyasal Partiler, Ankara, Sosyal Bilimler Derneği.



ÖZKOL, Sedat, 1969, Geri Bıraktırılmış Türkiye, İstanbul, Ant Yayınları.



ÖZTOPRAK, İzzet, 1981, Kurtuluş Savaşında Türk Basını, Ankara, T. İş

Bankası Kültür Yayınları.



PARUŞEV, Paraşkev. 1973, Atatürk, Demokrat Diktatör, (çev.) Naime Yılmaer,

İstanbul, E Yayınları.



PARVUS, 1971, Türkiye'nin Mali Tutsaklığı, (der.) Muammer Sencer, İstanbul,

May Yayınları.



PEKER, Recep, 1932, --Dünkü Açılma Merasiminde Recep Bey Tarafından

İratedilen Nutuk, Hakimiyeti Milliye, 20 Şubat, 1932.



PRlCE, Clair, 1923, The Rebirth of Turkey, New York, Thomas Seltzer.



PRICE, M. Philips, 1961, A History of Turkey, London, George Allen and

Unwin Ltd.



RATMANN, Lothar, 1976, Alman Emperyalizminin Türkiye'ye Girişi, (çev.) Ragıp

Zaralı, İstanbul, Gözlem Yayınları.



REŞİT, Galip, 1932, --Dünkü Açılma Merasiminde Reşit Galip Bey Tarafından

Yapılan Hasbıhal--, Hdkimiyeti Milliye, 20 Şubat 1932.



RlFAT, Oktay, 1976, Bir Kadının Penceresinden, Ankara, Bilgi Yayınevi.



RlZA, M., 1933, İsmet Paşa'nın Siyasi ve İçtimai Nutukları, 1920-1923,

Ankara, Başvekalet Matbaası.



RlAZANOV, David, 1978, Karl Marx:-Friedrich Engels, Hayat ve Eserlerine

Giriş, (çev.) Ragıp Zarakolu, İstanbul, Belge Yayınları.



RUSTOW, Dankwart A., 1973, --The Modernization of Turkey in Historical and

Comparative Perspective--, Social Change and Politics in Turkey, (ed.)

Kemal H. Karpat, Leiden, E. J. Brill.



RUSTOW, Dankwart A., 1981, --Ulusal Bir Devletin Kuruluşu, Atatürk'ün

Tarihsel Başarısı--, İstanbul, T. İş Bankası, Uluslararası Atatürk

Sempozyumu, Ayrı basım.



SAFA, Peyami, 1974, Biz İnsanlar, İstanbul, Ötüken Yayınları.



SANER, Nejat, 1975, Atatürk Dönemi, 19 Altın Yılın Öyküsü, İstanbul,

Milliyet Yayınları.



SARAÇOĞLU, A. Cemaleddin, 1960, Gazi Hamidiye'nin Şanlı Maceraları,

İstanbul, Gün Yayınları.



SAVCI, Bahri, 1981, --Sosyal-Siyasal Sorunların Çözümünde Atatürk'ten Temel

İlke: Demokrasi--, Uluslararası Atatürk Konferansı, Cilt IIl, İstanbul,

Boğaziçi Üniversitesi.



SAYARl, Sabri, 1975, --Some Notes on the Beginnigs of Mass Political

Participation in Turkey--, Political participation in Turkey, (der.)

Engin D. Akarlı with Gabrial Ben-Dor, İstanbul, Boğaziçi University

Publications.



SEL YAYlNLARl, 1955, Yakınlarından Hatıralar, İstanbul, Sel Yayınları.



SELÇUK, İlhan, 1973, Yüzbaşı Selahattin'in Romanı, İstanbul, Remzi Kitabevi.



SELÇUK, İlhan, 1980, --Atatürkçülük Nedir?--, Cumhuriyet, 22 Eylül.



SELÇUK, İlhan, 1981, Atatürkçülüğün Alfabesi, İstanbul, Çağdaş Yayınları.



SELEK, Sabahattin, 1973, Anadolu İhtilali, İstanbul, Cem Yayınevi.



SENCER, Muammer, 1974, Osmanlılarda Din ve Devlet. İstanbul, Erk Yayınları.



SENCER, Muzaffer, 1971-a, Türkiye'de Siyasal partilerin Sosyal Temelleri.

İstanbul. Geçiş Yayınları.



SENCER, Muzaffer, 1971-b, Dinin Türk Toplumuna Etkileri, İstanbul. Ant

Yayınları.



SENCER (Baydar), Oya, 1996. Türkiye'de İşçi Sınıfı, İstanbul, Habora

Kitabevi.



SERTEL, Yıldız, 1969, Türkiye'de İlerici ,Akımlar, İstanbul, Ant Yayınları.



SEZGİN, Ömür, 1978, --Kadro Hareketi--, Kadro. (tıpkıbasım) (Yayıma

hazırlayan Cem Alpar), Ankara, İktisadi Ticari İlimler Akademisi.



SHAFER, Boyd C., 1972, Faces of Nationalism, New York, Harcourt Brace

Jovanivch Inc.



SHAW, Stanford J., and SHAW, Ezel Kural, 1977. History of the Ottoman

Empire and Modern Turkey, II, Cambridge, Cambridge University Press.



SHERRlLL, Charles H., tarihsiz, Bir Elçiden Gazi Mustafa Kemal, İstanbul,

Tercüman.



SMELSER, Neil J., 1964, --Toward A Theory of Modernization--, Social Change,

(ed.) Amitai Etzioni and Eva Etzioni, New York, Basic Books.



SOREL, Albert, 1949, Avrupa ve Fransız İhtilali. 1'inci (çev.) Nahit Sırrı

Örik, İstanbul. Milli Eğitim Basımevi.



SOYAK, Hasan Rıza, 1973, Ataatürk'ten Hatıralar, İstanbul, Yapı ve Kredi

Bankası.



SOYSAL, Mümtaz, 1974, 100 Soruda Anayasanın Anlamı, İstanbul, Gerçek

Yayınevi.



SOYSAL, Mümtaz, 1981, --Türk Anayasacılığında Kemalist Yaklaşımın Anlamı--,

İstanbul, T. İş Bankası, Uluslararası Atatürk Sempozyumu, Ayrı basım.



SSCB, Bilimler Akademisi, 1978, Ekim Sonrası, Türkiye Tarihi,

(çev.) A. Hasanoğlu. İstanbul, Bilim Yayınları.



STEINHAUS, Kurt, 1973, Atatürk Devrimi Sosyolojisi, (çev.) M. Akkaş,

İstanbul, Sander Yayınları.



STIRLING, Paul, 1981. --Cumhuriyet Türkiyesinde Toplumsal Değişme ve

Toplumsal Denetim--, İstanbul, T. İş Bankası, Uluslararası Atatürk Sempozyumu,

Ayrı basım.



STOKKE, Arne J., 1981, --Ulusal Siyasal Sistemle Bütünleşmenin Temeli ve

Düzeyi--, İstanbul, T. İş Bankası, Uluslararası Atatürk Sempozyumu, Ayrı basım.



SÜLKER, Kemal, 1973. 100 Soruda Türkiye'de İşçi Sınıfı Hareketleri,

İstanbul, Gerçek Yayınevi.



ŞANDA, Hüseyin Avni, tarihsiz, Yarı Müstemleke Oluş Tarlhi, 1908 İşçi

Hareketleri. İstanbul, Gözlem Yayınları.



ŞEFİK, Hüsnü, 1975, Türkiye'de Sınıflar, Ankara, Ülke Yayınları.



ŞEMSUTDlNOV, A., ve BAGİROV, Y. A., 1979. Bir Karagün Dostluğu, Kurtuluş

Savaşı Yıllarında Türkiye-Sovyetler Birliği İlişkileri, (çev.) A. Hasanoğlu,

İstanbul. Bilim Yayınları.



ŞNUROV, A., ve ROZALİYEV, Y., 1970, Türkiye'de Kapitalistleşme ve Sınıf

Kavgaları, (çev.) G. Bozkaya ve M. Anibal, İstanbul, Ant Yayınları.



TAHİR, Kemal, 1971, Yol Ayrımı, İstanbul, Sander Yayınları.



TANPINAR, Ahmet Hamdi, 1973, Sahnenin Dışındakiler, İstanbul, Büyük

Kitaplık.



TANSU, Samih Nafiz, 1960, İttihat ve Terakki İçinde Dönenler, İstanbul,

İnkılap Kitabevi.



TEKELİ, İlhan, 1980, Toplumsal Dönüşüm ve Eğitim Tarihi Üzerine Konuşmalar,

Ankara, Mimarlar Odası.



TEKELİ, İlhan, ve ŞAYLAN, Gençay, 1978, --Türkiye'de Halkçılık İdeolojisinin

Evrimi--, Toplum ve Bilim, Yaz-Güz, 1978, No. 6 ve 7.



TEZEL, Yahya S., 1970, --Birinci B. Millet Meclisi Anti-Emperyalist miydi?

Chester Ayrıcalığı--, SBF Dergisi, XXV, No. 4, Aralık 1970.



TİKVEŞ, Özkan, 1975, Atatürk Devrimi ve Türk Hukuku, İzmir, İstiklal

Matbaası.



TİMUR, Taner, 1971, Türk Devrimi ve Sonrası, 1919-1946, Ankara, Doğan

Yayınları.



TİRYAKİAN, Edward A., 1970, --Structural Sociology--, Theoretical Sociology,

(ed.) John C. McKinney, and Edward A. Tiryakian, New York,

Appleton-Century-Crofts.



TOLAN, Barlas, 1980, Çağdaş Toplumun Bunalımı, Anomi ve Yabancılaşma,

Ankara, İktisadi ve Ticari İlimler Akademisi.



TOPÇUOĞLU, İbrahim, 1976, Neden 2 Sosyalist Partisi, 1946, İstanbul, Eser

Matbaası.



TOPUZ, Hıfzı, 1971, Kara Afrika, İstanbul, Milliyet Yayınları.



TÖR, Vedat Nedim, 1932, --Müstemleke İktisadiyatından Millet İktisadiyatına--,

Kadro, No. I, II Kanun, 1932.



TÖR, Vedat Nedim, 1976, Yıllar Böyle Geçti, İstanbul, Milliyet Yayınları.



TUNAYA, Tarık Zafer, 1952, Türkiye'de Siyasi Partiler, İstanbul, Doğan

Kardeş Yayınları.



TUNAYA, Tarık Zafer, 1960, Türkiye'nin Siyasi Hayatında Batılılaşma

Hareketleri, İstanbul, İstanbul Üniversitesi.



TUNAYA, Tarık Zafer, 1980, --Atatürkçülük-Dün, Bugün, Yarın--, Uluslararası

Atatürk Konferansı Tebliğleri, Cilt II, İstanbul, Boğaziçi Üniversitesi.



TUNAYA, Tarık Zafer, 1981, Devrim Hareketleri İçinde Atatürk ve

Atatürkçülük, Ankara, Turhan Kitabevi.



TUNÇAY, Mete, 1978-a, Türkiye'de Sol Akımlar, Ankara, Bilgi Yayınevi.



TUNÇAY, Mete, 1978-b, --Heyet-i Mahsusa'lar, (1923-1938), Cumhuriyet'e

Geçişte Osmanlı Asker ve Sivil Bürokrasinin Ayıklanması--, A. Ü., Siyasal

Bilgiler Fakültesi, Kanun-u Esasi'nin 100'ücü Yılı Armağanı'ndan ayrı basım,

Ankara.



TURAN, İlter, 1969, Cumhuriyet Tarihimiz, İstanbul, Çağlayan Kitabevi.

Türkiye Ansiklopedisi, İstanbul, Hürriyet-Kaynak Kitaplar. Türkiye Büyük

Millet Meclisi Gizli Celse Zabıtları, Ankara, TBMM Basımevi.



TÜTENGİL, Cavit Orhan, 1971, Az Gelişmenin Sosyolojisi, Ankara, Toplum

Yayınevi.



TÜTENGİL, Cavit Orhan, 1977, --Söylev'in Öğretisi--, Türk Dili, (Söylev Özel

Sayısı), No. 314, Kasım 1977.



ULAGAY, Osman, 1974, Amerikan Basınında Türk Kurtuluş Savaşı, İstanbul,

Yelken Matbaası.



URAS, Güngör T., 1979, Türkiye'de Yabancı Sermaye Yatırımları, İstanbul,

İktisadi Yayınlar Ltd. Şti.



US, Asım, 1964, Gördüklerim, Duyduklarım, Duygularım, İstanbul, Vakit

Matbaası.



US, Asım, 1966, 1930-1950, Atatürk, İnönü, İkinci Dünya Harbi ve Demokrasi

Rejimine Giriş Devri Hatıraları, İstanbul, Vakit Matbaası.



ÜLKEN, Hilmi Ziya, 1966, Türkiye'de Çağdaş Düşünce Tarihi, Konya, Selçuk

Yayınları.



ÜLKEN, Yüksel, 1981, Atatürk ve İktisat, Ankara, T. İş Bankası, Kültür

Yayınları.



VELİDEDEOĞLU, Hıfzı Veldet, 1971, Bir Lise Öğrencisinin Milli Mücadele

Anıları, İstanbul, Varlık Yayınları.



VELİDEDEOĞLU, Hıfzı Veldet, 1981, --Atatürk'ün Örgütleşme Gücü--, İstanbul,

T. İş Bankası, Uluslararası Atatürk Sempozyumu, Ayrı basım.



WALLERSTEIN, Immanuel, 1974, The Modern World System, New York, Akademic

Press.



WALLERSTEIN, Immanuel, 1978, --Dünya Kapitalist Sisteminin Yükselişi vc

Gelecekteki Çöküşü: Karşılaştırmalı Çözümleme İçin Kavramlar--, (çev.) Yahya

S. Tezel, Toplumcu Düşün, Eylül, 1978, No. 3.



WEBER, Max, 1947, The Theory of Social and Economic Organization, (İng.

çev.) A. M. Henderson ve Talcott Parsons, New York, Oxford University Press.



WEBER, Max, 1958, The Protestant Ethic and the Spirt of Capitalism; (İng.

çev.) Talcott Parsons, New York, Charles Scribner's Sons.



WEBSTER, Donald Everett, 1939, The Turkey of Atatürk, Philadelphia, The

American Academy of Political and Social Science.



WEBSTER, Donald Everett, 1981, --Kemalist Fabianism--, Uluslararası Atatürk

Konferansı, Cilt III, İstanbul, Boğaziçi Üniversitesi.



WEIKER, Walter, 1973, Political Tutelage and Democracy in Turkey, Leiden,

E. J. Brill.



WlATR, Jerzy J., 1981, --Kemalism and the Progressive Military Regines in

Devoloping Countries--, İstanbul, T. İş Bankası, Uluslararası Atatürk

Sempozyumu, Ayrı basım.



WORTHAM, H. E., 1930, Mustapha Kemal of Turkey, London, The Holme Press.



YERASİMOS, Stefanos, 1979, Türk-Sovyet İlişkileri, İstanbul, Gözlem

Yayınları.



YETKİN, Çetin, 1970, Türkiye'de Soldaki Bölünmeler, Ankara, Toplum Yayınevi.



YÜZBAŞIOĞLU, Muammer, 197l, Atatürk'ü Anmak, İstanbul, Yörük Matbaası.



:::::::::::::::::::





